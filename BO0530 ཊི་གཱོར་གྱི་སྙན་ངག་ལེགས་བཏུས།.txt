ཊེ་གཱོར་གྱི་སྙན་ངག་ལེགས་བཏུས།


ཁག་དང་བོ། ལྡུམ་ར་སྐྱོང་མཁན་གྱི་ལེའུ།

'འདུལ་གསོའི་བྱེའུ་གཟེབ་ཏུ་ཡོད་ལ། རང་དབང་གི་བྱེའུ་ནགས་
ཁྲོད་དུ་གནས།'
གཡོག་པོ།
བདག་གི་རྒྱལ་མོ་ལགས། ཁྱེད་ཀྱིས་རང་ཉིད་ཀྱི་གཡོག་པོར་
ཐུགས་རྗེས་གཟིགས་རོགས།
རྒྱལ་མོ།
འདུ་ཚོགས་གྲོལ་ཟིན་པས་བདག་གི་གཡོག་འཁོར་ཀུན་ཀྱང་
རང་རང་གནས་སུ་ཕྱིན།ཁྱེད་རང་སླེབས་དུས་འདི་ལྟར་འཕྱི་དོན་ཅི།
གཡོག་པོ།
གཡོག་འཁོར་གཞན་དག་གིས་ཉིད་ལ་ཞབས་ཞུ་བསྒྲུབས་ཟིན་
པས་ད་ནི་ཕྲན་ཆུང་གིས་ཉིད་ལ་ཞབས་ཞུ་སྒྲུབ་པའི་དུས་ལ་སླེབས། དེ་
བས་ཆེས་མཐའ་མཇུག་གི་གཡོག་པོས་ཞབས་ཞུ་ཅི་ཞིག་བསྒྲུབ་རྒྱུ་
ཡོད་ཅེས་བཀའ་འདྲི་ཞུ་རུ་འོངས་པ་ཡིན།
རྒྱལ་མོ།
དུས་ཚོད་འདི་འདྲ་འཕྱི་བས་ཁྱེད་ཀྱིས་ཅི་ཞིག་སྒྲུབ་བསམ་པ་
ཡིན།
གཡོག་པོ།
ཕྲན་ཆུང་ཉིད་ཀྱི་མེ་ཏོག་ལྡུམ་ར་སྐྱོང་མཁན་ལ་བསྐོ་རོགས་ཞུ།
རྒྱལ་མོ།
འདི་ནི་ཅི་འདྲའི་དགོད་བྲོ་བའི་བསམ་ཚུལ་ཞིག་རེད་ཨང་།
གཡོག་པོ།
ཕྲན་གྱིས་བགྱི་བ་གཞན་དག་བསྐྱུར་རྒྱུ་ཡིན། ཕྲན་གྱིས་བགྱི་བ་
འདིའི་ཆེད་དུ་རང་གི་རལ་གྲི་དང་མདུང་ཐུང་སོགས་ས་རྡུལ་ཁྲོད་དུ་
འཕེན་པར་བྱ། འོན་ཀྱང་ཉིད་ཀྱིས་ཕྲན་ཆུང་ང་རྒྱང་རིང་གི་ཕོ་བྲང་དུ་
མི་མངགས་རོགས་ཞུ་ལ། ཕྲན་ལ་གཡུལ་སར་ཞུགས་པའི་བཀའ་ནན་
ཡང་མེད་པར་ཞུ། ཉིད་ཀྱི་མེ་ཏོག་གི་སྐྱེད་མོས་ཚལ་ལ་ལྟ་སྐྱོང་བྱེད་
མཁན་ཞིག་བྱེད་རྒྱུ་ནི་ཕྲན་གྱི་སེམས་ཁོང་གི་རེ་བ་ཉག་གཅིག་ཡིན་
པས།ཉིད་ཀྱིས་ཅིས་ཀྱང་ཐུགས་བསམ་བཞེས་རོགས་ཞུ།
རྒྱལ་མོ།
འོ་ན་ཁྱེད་ཀྱི་འགན་འཁྲི་ནི་ཅི་ཡིན་ནམ།
གཡོག་པོ།
ཉིད་ཀྱི་སོས་དལ་བག་ཕེབས་ཀྱི་འཚོ་བར་ཞབས་ཞུ་བགྱི་རྒྱུ་སྟེ།
ཕྲན་གྱིས་ཁྱེད་རང་སྔ་མོར་སྤྲོ་འཆམ་དུ་འགྲོ་སའི་སྔོ་ལྗང་གི་ལམ་བུར་
དྭངས་གསལ་མཁའ་དབུགས་ཀྱིས་ཁེངས་པར་བྱེད་ལ། ཁྱེད་ཀྱིས་
གོམ་པ་སྤོས་སར་རང་ཉིད་འཆི་བར་ཇི་མི་སྙམ་པའི་མེ་ཏོག་ཚོགས་
ཀྱིས་བསྔགས་བརྗོད་བྱེད་ཀྱིན་ཁྱེད་ཀྱི་ཞབས་ཟུང་དགའ་བས་བསུ་
བར་བྱེད།
ཕྲན་གྱིས་ལོ་མ་བདུན་ལྡན་གྱི་ཡལ་གའི་བར་ནས་ཁྱེད་ཉིད་
དཔྱང་བྱམས་སྟེང་དུ་འཇོག་ཅིང་སྒུལ་བར་བྱེད་ལ། མཚན་མོའི་ཆུ་
འཛིན་ནི་ལྗང་ལོའི་གསེབ་ཏུ་འཛུམ་དམུལ་གྱིན་ཁྱེད་ཀྱི་སྦྱར་མར་འོ་
སྦྱོར་བྱེད་པར་བརྩོན་ཅིང་བྲེལ།
ཕྲན་གྱིས་ཁྱེད་ཀྱི་མལ་ཁྲིའི་འདབས་ཀྱི་སྒྲོན་མེའི་སྐོང་བུར་ཏིལ་
སྣུམ་གྱིས་གང་བར་བྱེད་ལ། ཙན་ཏན་དང་གུར་ཀུམ་ཚོན་གྱིས་ཉིད་
ཀྱི་ཞབས་ཟུང་འཁོད་སར་མཛེས་པའི་མེ་ཏོག་གི་གཟུགས་རིས་འཁོད་
པར་བྱེད།
རྒྱལ་མོ།
ཁྱོད་ལ་གླ་རྔན་ཅི་ཞིག་དགོས་སམ།
གཡོག་པོ།
ཕྲན་གྱིས་ཉིད་ཀྱི་མེ་ཏོག་པདྨ་ལྟ་བུའི་ཆུང་ལ་མཉེན་ལྕུག་ལྡན་
པའི་ཕྱག་ཟུང་ལ་འཇུ་ཆོག་པ་དང་། ཉིད་ཀྱི་མཉེན་འཇམ་གྱི་ལག་
མགོར་མེ་ཏོག་གི་ཕྲེང་བ་སྐོན་རུང་བ། མྱ་ངན་མེད་པའི་མེ་ཏོག་གི་ཁུ་
བ་དམར་བོས་ཉིད་ཀྱི་ཞབས་མཐིལ་བཀྲུ་བར་བྱེད་ཅིང་། དེ་རུ་འཁྱར་
བའི་ས་རྡུལ་གྱི་ཚོགས་ཕྲན་གྱིས་མཆུ་སྦྱོར་གྱིས་རྒྱང་ལ་སྤུར་བར་བྱེད།
རྒྱལ་མོ།
བདག་གི་གཡོག་པོ། བདག་གིས་ཁྱོད་ཀྱི་རེ་བ་དང་ལེན་བགྱིས་
པ་ཡིན་པས།ད་ནས་བཟུང་ཁྱོད་ནི་བདག་གི་མེ་ཏོག་ལྡུམ་རའི་ཁྲོད་ཀྱི་
ལྡུམ་ར་སྐྱོང་མཁན་དེ་ཡིན།
༢
ཨ། སྙན་ངག་པ་ཡ། མཚན་མོ་དལ་གྱིས་སླེབས་བྱུང་། ཁྱེད་ཀྱི་སྐྲ་
ལོ་དཀར་བོར་འགྱུར་གྱིན་འདུག
ཁྱེད་ཀྱིས་ཁེར་རྐྱང་གི་བསམ་གཞིགས་ཁྲོད་ནས་སྐྱེ་བ་ཕྱི་མའི་
བརྡ་འཕྲིན་དེ་གོ་བྱུང་ངམ། དེ་ནི་མཚན་མོའི་དུས་རེད།
སྙན་ངག་པས་བཤད་རྒྱུར།མཚན་དུས་འགྱངས་ཟིན།བདག་གིས་
ད་དུང་དལ་ཅག་གེར་གང་ཞིག་ལ་རྣ་བ་གཏོད་ཀྱིན་ཡོད། རྒྱུ་མཚན།
གྲོང་ཚོ་ནས་མི་ཞིག་གིས་ངེས་མེད་དུ་འབོད་སྐད་སྒྲོག་སྲིད།
བདག་གིས་སོ་ལྟ་བྱེད་ཀྱིན་ཡོད། གལ་ཏེ་གཞོན་ནུའི་སེམས་པ་
འཁྱམས་པོ་དེ་གཉིས་གཞི་གཅིག་ཏུ་འདྲེས་ན། རེ་སྙེགས་ཀྱིས་ཁེངས་
བའི་མིག་ཟུང་ཆ་གཅིག་གི་འཕར་ལྡིང་དེ་དབྱངས་སྙན་གྱི་ངོ་བོར་
བསྒྱུར་ལ། དེས་ཁོ་ཚོའི་ལྷིང་འཇགས་གཏོར་བར་བྱེད། ཁོ་ཚོའི་ཚབ་ཏུ་
སྐད་ཆ་བཤད་པར་རེ་སྨོན་བྱེད་ཀྱིན་པར་ལྟོས་དང་།
གལ་ཏེ་བདག་ཚེ་སྲོག་གི་མཐའ་ལ་འགྲེངས་ཏེ་འཆི་བ་དང་ཚེ་
ཕྱི་མ་བསྒོམ་ནས་བསྡད་ན། སུ་ཞིག་གིས་ཁོ་ཚོའི་བརྩེ་བས་ཕྱུག་པའི་
སྙན་ངག་དེ་འབྲི་བར་བྱེད།
འཆར་སྔ་བའི་མཚན་མོའི་སྐར་ཚོགས་ནི་སྤྲིན་ཚོགས་ཀྱི་ལྟག་
རྒྱབ་ཏུ་ཡིབས་ཟིན།
སྦྱིན་བསྲེག་གི་ཐལ་བའི་ཁྲོད་ཀྱི་མེ་སྟག་དམར་བོ་དེ་འཇམ་ཐིང་
ཐིང་གི་ཆུ་འགྲམ་དུ་དལ་གྱིས་ཡལ་གྱིན་གདའ།
མར་ངོའི་ཟླ་འོད་སྨག་རུམ་གྱི་འོག་ཏུ་ཡིབས། ཁང་སྟོང་གི་ར་སྐོར་
དུ་སྤྱང་མོའི་ངུ་ཟུག་གིས་ཁེངས། གལ་ཏེ་རྒྱལ་ཁམས་འགྲིམ་མཁན་
ཚོ་རང་ཡུལ་དང་གྱེས་ཏེ། གནས་འདིར་ཐོན་ནས་མཚན་མོ་བསྲུང་
ཞིང་། མགོ་བོ་སྨད་དེ་མུན་ནག་གི་ཤབ་ཤུབ་བདོ་བར་ཉན་ན། སུ་ཞིག་
གིས་ཚེ་སྲོག་གི་གསང་བ་དག་ཁོའི་རྣ་འགྲམ་དུ་ཤུབ་བུར་བརྗོད་དམ།
གལ་ཏེ་ངས་རང་ཁྱིམ་གྱི་སྒོ་མོ་དམ་དུ་བརྒྱབ་ཅིང་། འཇིག་རྟེན་པའི་
ཞེན་ཆགས་རྒྱབ་ཏུ་སྐྱུར་བའི་རེ་བ་བཅིངས་ན།
“ངའི་སྐྲ་ལོ་དཀར་བོར་གྱུར་པ་དོན་ཆུང་རེད”
“ང་ནི་ནམ་ཡང་ཚོ་བ་འདིའི་ཆེས་ན་གཞོན་དག་དང་འདྲ་བར་ན་
གཞོན་ཡིན་ལ། ཆེས་རྒན་པ་དག་དང་འདྲ་བར་རྒན་པའང་ཡིན” མི་
ལ་ལའི་མིག་ནང་དུ་ཉིན་དཀར་ཡང་འོད་འཕྲོ་བའི་མིག་ཆུའི་ཕྲེང་བ་
འཛིན་ལ། ཡང་ལ་ལའི་མིག་ནང་དུ་སྐྱོ་གདུང་འཚེར་བའི་མིག་ཆུའང་
ཡོད། ཁོ་ཚོ་ཚང་མར་ང་རང་མཁོ་ལ་ང་ལ་སྐྱེ་བ་ཕྱི་མ་བསམ་པའི་དུས་
ཚོད་མི་འདུག
ང་དང་མི་ཚང་མ་ན་མཉམ་ཡིན་པས་ངའི་སྐྲ་ལོ་དཀར་བོར་གྱུར་
པས་ཅི་ལ་སྐྱོན།
ལ
ཞོགས་པར་ངས་ཉ་རྒྱ་མཚོའི་ནང་དུ་བསྐྱུར།
ངས་སྔོ་མེར་མེར་གྱི་མཚོ་གཏིང་ནས་དབྱིབས་དང་ཁ་དོག
མཚར་བའི་དངོས་པོ་འགའ་རྙེད་བྱུང་། ལ་ལ་འཛུམ་མདངས་ཇི་བཞིན་
འོད་དུ་འཚེར།ལ་ལར་མིག་ཆུ་ལྟར་འོད་ཀོར་འཁྱིལ།
ལ་ལ་ནི་བག་གསར་གྱི་མཁུར་ཚོས་ཇི་བཞིན་དམར་མདངས་
བཀྲ།
བདག་གིས་ཉིན་གཅིག་གི་ཁུར་ལྕིད་བསྣམས་ནས་རང་ཡུལ་དུ་
ལོག་སྐབས།
བདག་གི་མཛའ་མོ་ར་སྐོར་ནང་དུ་བག་ལྷོད་ཀྱིས་བསྡད་དེ་མེ་
ཏོག་གི་འདབ་མ་འཐོག་གྱིན་གདའ། བདག་གིས་ཐེ་ཚོམ་དང་བཅས་
ཆིག་ལབ་རྒྱག་ཞོར་མཚོ་ལས་བཏོན་པའི་ཡོད་ཚད་མོའི་མདུན་སར་
བཞག་སྟེ་ཚིག་གཅིག་ཀྱང་མི་སྨྲ་བར་འགྲེངས་ཏེ་བསྡད་པ་ཡིན། མོའི་
མིག་གིས་འཁྱུག་ཙམ་བལྟས་རྗེས་བཤད་རྒྱུར། “ཡ་མཚན་པའི་དངོས་
པོ་འདི་དག་ཅི་རེད། ངས་དངོས་པོ་འདི་དག་ལ་སྤྱོད་སྒོ་ཅི་ཡོད་མི་
ཤེས”ཟེར། ང་ངོ་གནོང་སྟེ་མགོ་བོ་སྨད། སེམས་སུ“ངས་དངོས་པོ་འདི་
དག་གི་ཆེད་དུ་རྩོལ་བ་མ་བྱས་ལ་ཚོང་ར་ནས་ཉོས་པའང་མིན། འདི་
ནི་མོ་ལ་ཕུལ་བའི་ལེགས་སྐྱེས་མིན་”སྙམ། མཚན་གང་བོར་ངས་དངོས་
པོ་དེ་དག་རེ་རེ་བྱས་ཏེ་སྲང་ལམ་དུ་སྤྱུགས། ད་ལྟ་སྟེ་ཞོགས་པའི་ལམ་
འགྲོ་བ་རྣམས་འབྱོར། ཁོ་ཚོས་དངོས་པོ་དེ་དག་ཁྱེར་ནས་རྒྱང་རིང་དུ་
བཞུད་སོང་
༤
ང་ངོ་མ་སུན་སོང་། ཁོ་ཚོས་ཅིའི་ཕྱིར་ངའི་ཁང་བ་དེ་གྲོང་རྡལ་
དུ་འགྲོ་སའི་ལམ་ཁ་རུ་བསྐྲུན་པ་ཡིན་ནམ། ཁོ་ཚོས་ཅ་དངོས་གང་
བརྩིགས་པའི་གྲུ་གཟིངས་དེ་ངའི་སྡོང་བོར་བཏགས་འདུག ཁོ་ཚོས
ཅི་འདོད་དུ་སྤྲོ་འཆམ་གཏོང་གིན་གདའ། ང་རང་ཙོག་པུར་བསྡད་དེ་
ཁོ་ཚོར་ཅེར། དུས་ཚོད་ཅི་ལྟར་འདས་པའང་མ་ཚོར། ངས་ཁོ་ཚོར་
ཁས་ལེན་མི་བྱེད་ཐབས་མེད་རེད། འདི་ལྟར་ངའི་ཉིན་མོ་དག་བཞུད་
སོང་། ཉིན་མཚན་ཀུན་ཏུ་ཁོ་ཚོའི་རྡོག་སྒྲ་དེ་ངའི་སྒོ་སྔུན་དུ་གཡོ་བར་
བྱེད། ངས་གློ་བུར་དུ“ངས་ཁྱེད་ཚོ་མི་ཤེས་ཞེས་ཀི་བཏབ་པ་ཡིན། མི་
ལ་ལ་ནི་ངའི་མཛུབ་མོས་ཤེས་ལ་ཁ་ཅིག་ནི་ངའི་སྣ་ཡི་དབང་བོས་ཤེས་
ཐུབ། ངའི་རྩའི་སྦུབ་ལམ་གྱི་ཁྲག་རྒྱུན་གྱིས་ཕལ་ཆེར་ཁོ་ཚོ་ངོ་ཤེས
པ་འདྲ། མི་ལ་ལ་ནི་རྣམ་པར་ཤེས་པའི་རྨི་ལམ་གྱིས་ངོས་ཟིན་པ་རེད།
ངས་ཁོ་ཚོར་ཁས་མི་ལེན་ཐབས་མེད་རེད། ངས་ཁོ་ཚོར་སྐད་གསང་
མཐོན་པོས་བཤད་པར། “སུ་ཞིག་ངའི་ཁང་བའི་ནང་དུ་ཡོང་འདོད་ན་
ཕེབས་རོགས།རེད་ཡ་ཕེབས་རོགས་ཞུ་”
སྔ་མོར་ལྷ་ཁང་གི་ཅོང་བརྡ་གྲགས་བྱུང་།
ཁོ་ཚོས་སྨྱུག་གཟེབ་ཐོགས་ཏེ་སླེབས་བྱུང་།
ཁོ་ཚོའི་རྐང་བ་རྒྱ་སེའི་མེ་ཏོག་བཞིན་དུ་དམར་མདངས་མངོན།
སྐྱ་རེངས་ཀྱི་འོད་མདངས་ཁོ་ཚོའི་གདོང་ལ་འཕྲོས་སོང་། ངས་ཁོ་ཚོར་
ཁས་ལེན་མི་བྱེད་ཐབས་མེད་རེད། ངས་སྐད་གསང་མཐོན་པོས་“ངའི་
ལྡུམ་རར་ཕེབས་ནས་མེ་ཏོག་འཐོག་རོགས། གནས་འདིར་ཕེབས་ཤོག་
དང”ཞེས་བཤད།
ཉིན་གུང་། འཁར་རྔའི་སྒྲ་དེ་ལྷ་ཁང་གི་སྒོ་མདུན་ནས་གྲགས་
བྱུང་། ཁོ་ཚོས་བྱ་བ་བསྐྱུར་ནས་ཅིའི་ཕྱིར་སྐྱེད་ཚལ་གྱི་ར་བར་ཞེན་
ཆགས་བྱེད་དོན་ངས་མི་ཤེས།ཁོ་ཚོའི་སྐྲ་ལོའི་སྟེང་གི་མེ་ཏོག་སྐམ་རྙིད་
དུ་གྱུར་ཟིན་ལ་ཁོ་ཚོའི་འཕྲེད་གླིང་གི་སྒྲ་གདངས་ཀྱང་ཉམས་དམས་
སུ་མངོན་འདུག ངས་ཁོ་ཚོར་ཁས་ལེན་མི་བྱེད་ཐབས་མེད་རེད། ངས་
སྐད་གསེང་མཐོན་པོས“ངའི་སྡོང་འོག་གི་གྲིབ་བསིལ་ནི་བསིལ་མོ་
ཡིན་པས་ཕེབས་དང་གྲོགས་པོ་རྣམ་པ”ཞེས་བོས།
མཚན་མོར་འཛིང་འབུས་ནགས་ཁྲོད་དུ་ཙིར་ཙིར་གྱི་སྒྲ་སྒྲོག་
གིན་གདའ་ལ། སུ་ཞིག་དལ་བུར་ང་ཡི་སྒོ་འགྲམ་དུ་འོངས་ནས་སྒོ་
ཡང་མོར་རྡུང་གིན་འདུག ངས་ཁོའི་རབ་རིབ་ཀྱི་ངོ་གདོང་མཐོང་
བྱུང་། ཁོས་སྐད་ཆ་ཚིག་གཅིག་ཀྱང་མི་བཤད་ལ། ཕྱོགས་བཞི་ནི་ནམ་
མཁའ་སྟོང་བའི་ལྷིང་འཇགས་རེད། ངས་ང་ཡི་ཁུ་སིམ་པའི་འགྲུལ་བ་
ཁས་ལེན་མི་བྱེད་ཐབས་མེད་རེད། ངས་མུན་ནག་གི་ཁྲོད་ནས་ཁོའི་
ཞལ་རས་ལ་ལྟ་བཞིན། རྨི་ལམ་དང་སྒྱུ་འཕྲུལ་ལྟ་བུའི་དུས་ཚོད་ཉིད་
འདས་སོང་།
༥
ངའི་སེམས་པ་བདེ་བར་གནས་ཐབས་བྲལ། ངས་རྒྱང་རིང་གི་
གདོས་བཅས་དག་ལ་རེ་འཆིངས་བྱེད་ཅིང་མཆིས། ངའི་རྣམ་ཤེས་དེ་
རེ་སྒུག་ཁྲོད་ནས་ཐོན་ཞིང་། མུན་ནག་གི་རྒྱང་ཐག་རིང་བོའི་མཐའ་
མཚམས་ལ་སྙོབས་པར་འདོད། ཨ།རླབས་ཆེན་གྱི་སྐྱེ་བ་ཕྱི་མ། ཨ།ཁྱེད་
ཀྱི་གསང་མཐོའི་གླིང་བུའི་སྒྲ་ཡི་འབོད་པ་ཡ། ངས་བརྗེད་སོང་། ངས་
རྟག་པར་བརྗེད་འགྲོ་ལ་འཕུར་ལྡིང་བྱེད་པའི་གཤོག་ཟུང་དབེན་ལ་ང་
རང་དུས་གཏན་དུ་གནས་འདི་རུ་བཏགས་ཡོད་པ་བརྗེད་འགྲོ།ང་ཡི་རེ་
འདུན་ཆེ་ལ་འདུ་ཤེས་གསལ། ང་ནི་ཡུལ་གཞན་གྱི་འགྲུལ་བ་གཞན་
པ་ཞིག་ཡིན། ཁྱེད་ཀྱི་དབུགས་རླུང་བདག་གི་ཕྱོགས་སུ་དལ་གྱིས་སྐྱོད་
དེ་བདག་ལ་འགྲུབ་ཐབས་མེད་པའི་རེ་བ་ཞིག་ཤུབ་བུར་སྨྲས། ང་ཡི་
སེམས་ཀྱིས་ཁྱེད་ཀྱི་སྨྲ་བརྗོད་གོ་ཐུབ་ལ་དེ་ནི་ཁོས་རང་ཉིད་ཀྱི་སྐད་ཆ་
གོ་བ་དང་མཚུངས། ཨ། རྒྱང་རིང་གི་འཚོལ་སྙེགས། ཨ། ཁྱེད་ཀྱི་
གསང་མཐོའི་གླིང་བུའི་སྒྲ་ཡི་འབོད་པ་ཡ། ངས་བརྗེད་ཟིན། ངས་རྟག་
པར་བརྗེད་འགྲོ། ངས་བགྲོད་ལམ་ངོས་མི་ཟིན་ལ་ང་ལ་འཕུར་ཐུབ་
པའི་རྟ་ཡང་མེད། ང་ནི་བླ་སྲོག་དང་བྲལ་བའི་རྣམ་ཤེས་ཤིག་ཡིན་ལ།
ང་ནི་རང་སེམས་ཀྱི་འཁྱམ་པོ་དེའང་ཡིན། ངལ་དུབ་ཀྱི་ཉིན་མོའི་ན་
བུན་ཁྲོད་དུ། ཁྱེད་ཀྱི་ཆེས་ཆེ་བའི་འཁྲུལ་སྣང་དེ་སྔོ་བསངས་ཀྱི་ནམ་
མཁའ་ནས་མངོན་པར་གསལ།
ཨ། ཆེས་རིང་བའི་མཇུག་མཐའ། ཨ། ཁྱེད་ཀྱི་གླིང་བུའི་འབོད་སྒྲ་
མཐོན་པོ་ཡ།
ངས་བརྗེད་ཟིན། ངས་རྟག་པར་བརྗེད་འགྲོ། རང་ཉིད་གཅིག་པུར་
སྡོད་པའི་ཁང་ཁྱིམ་དུ། སྒོ་དང་སྒེའུ་ཁུང་ཚང་མ་དམ་དུ་གཏད་ནས་
ཡོད་པ་དེ་བརྗེད་འགྲོ།
༦
འདུལ་གསོའི་བྱེའུ་གཟེབ་ཏུ་ཡོད་ལ་རང་དབང་གི་བྱེའུ་ནགས་
ཁྲོད་དུ་གནས། དུས་ལ་ཐོན་ན་ཁོ་ཚོ་མཇལ་འཛོམས་བྱེད་པ་ནི་ལས་
དབང་གི་བསྐོས་ཐང་ཡིན། རང་དབང་གི་བྱེའུ་ཡིས་བཤད་པར། “ཨ།
ང་ཡི་སྙིང་སྡུག་ལགས། ང་ཚོ་ནགས་ཚལ་དུ་འཕུར་འགྲོ་ཡ”ཞེས་
བརྗོད། གཟེབ་ཀྱི་བྱེའུ་ཡིས་ངག་དམའ་མོས་“་འདིར་ཤོག་དང་ངེད་
གཉིས་མཉམ་ཅིག་ཏུ་གཟེབ་ནང་དུ་འདུག”ཅེས་བཤད། རང་དབང་གི་
བྱེའུ་ཡིས་བཤད་དོན“ར་བའི་ནང་དུ་གཤོག་པ་བརྐྱང་སའི་གཞི་ཞིག་
ཡོད་དམ” “སྙིང་རྗེ་བ་ལ” གཟེབ་བྱེའུ་ཡིས་བཤད་བར། “ནམ་མཁའི་
དབྱིངས་སུ་ང་རང་ཕྱོགས་གང་དུ་འབབ་དགོས་བའང་མི་ཤེས་རང་
དབང་གི་བྱེའུ་ཡིས་འུར་ཆ་དང་བཅས་ཏེ་བརྗོད་དོན“བདག་གི་སྙིང་
སྡུག་ལགས། ནགས་ཀླུང་ཁྲོད་དུ་ཁྱེད་ཀྱི་སྙན་མོའི་གླུ་གཞས་དེ་གྱེར་
དང་”གཟེབ་ནང་གི་བྱེའུ་ཡིས་བཤད་པར། “བདག་གི་གམ་དུ་སྡོད་
དང་། བདག་གིས་ཁྱེད་ལ་མཁས་པའི་སྐད་ཆ་དེ་བསླབ་ཆོག”རང་
དབང་གི་བྱེའུ་ཡིས་སྐད་བརྒྱབ་དོན“མིན། མིན། གླུ་གཞས་ནི་བརྒྱུད་
སྤྲོད་བྱེད་མི་རུང་ངོ་།།” གཟེབ་ནང་གི་བྱེའུ་ཡིས་བརྗོད་པ་ལ། “སྙིང་
རྗེ་བའི་བདག་ཡ། བདག་གིས་ནགས་ཀླུང་ཁྲོད་ཀྱི་གླུ་གཞས་དེ་ལེན་
མི་ཤེས།” བྱེའུ་འདི་གཉིས་ཀྱི་བརྩེ་དུང་གི་ཞེན་ཆགས་ནི་རྦ་རླབས་
ལྟར་འཕྱོ་བཞིན་ཡོད་མོད། འོན་ཀྱང་ཁོ་གཉིས་ནམ་ཡང་ལྷན་ཅིག་ཏུ་
གཤོག་རྩལ་འགྲན་གྱིན་ལྡིང་སྐོར་བྱེད་ཐབས་བྲལ། ཁོ་ཚོས་གཟེབ་ཀྱི་
བར་ནས་ཕན་ཚུན་ལ་ལྟ་རེས་བྱེད་པ་ལས། འགྲོག་འདྲིས་བྱེད་པའི་རེ་
བ་ནི་སྟོང་བསམ་ཉིད། ཁོ་ཚོས་ཞེན་ཆགས་ཀྱི་ཁྲོད་ནས་གཤོག་གཡབ་
བྱེད་ཞོར“ཉེ་བར་གཅོར་ཅིག ང་ཡི་སྙིང་སྡུག་ལགས”ཞེས་བརྗོད། རང་
དབང་གི་བྱེའུ་ཡིས་་ངས་བསྒྲུབ་པར་མི་ནུས། ང་རང་གཟེབ་ཀྱིས་དམ་
དུ་གཏད་པའི་སྒོ་དེ་ལ་འཇིགས་ཤིང་ཡེར།”ཞེས་བཤད།
གཟེབ་ཀྱི་བྱེའུ་ཡིས་སྐད་དམའ་མོས“ཨེ། ང་ཡི་གཤོག་ཟུང་ནི་
སྟོབས་ཤུགས་ཡོངས་སུ་ཉམས་པའི་རོ་དང་འདྲ།”ཞེས་བརྗོད།
ཨ། མ་ཡུམ་ལགས། ལོ་ན་གཞོན་པའི་རྒྱལ་སྲས་དེ་ང་ཚོའི་སྒོ་
སྡུན་བརྒྱུད་ནས་ཕེབས་རྒྱུ་ཡིན་པས། དེ་རིང་ནངས་མོར་ང་ལ་ལས་ཀ་
བྱེད་འདོད་ག་ལ་ཡོད། ང་ལ་སྐྲ་ཡི་ལན་བུ་སླེ་སྟངས་སློབ་རོགས། ངས་
ལུས་ལ་མཛེས་པའི་གོས་གང་གྱོན་ན་འོས་པ་བཤད་རོགས། ཡུམ་ཆེན་
ལགས། ཁྱེད་ཀྱིས་ང་ལ་ཡ་མཚན་པའི་མིག་མདངས་ཀྱིས་ལྟ་དོན་ཅི།
ཁོས་མགོ་བོ་བཏེགས་ཏེ་ངའི་སྒེའུ་ཁུང་ལ་མི་བལྟ་བ་ངས་གསལ་བོར་
ཤེས་ལ། དུས་ཡུན་སྐད་ཅིག་ཙམ་གྱིས་ཁོ་རང་ངའི་མཐོང་ཡུལ་ལས་
ཡལ་འགྲོ་བའང་ངས་ཤེས། དལ་གྱིས་ཡལ་འགྲོ་བའི་གླིང་བུའི་སྒྲ་ཁོ་
ནས་རྒྱང་རིང་དུ་ངའི་ཕྱོགས་ལ་ངུ་ཤུམ་རྒྱག་པར་བྱེད། འོན་ཀྱང་ལོ་ན་
གཞོན་པའི་རྒྱལ་སྲས་ཏེ་ང་ཚོའི་སྒོ་ཁ་བརྒྱུད་ནས་ཕེབས་རྒྱུ་ཡིན་པས།
སྐབས་དེར་ངས་རང་ཉིད་ཀྱི་ཆེས་ལེགས་པའི་ལྭ་བ་དེ་གྱོན་པར་འདོད།
ཨ། མ་ཡུམ། ལོ་ན་གཞོན་པའི་རྒྱལ་སྲས་དེ་རང་ཅག་གི་སྒོ་ཁ་
བརྒྱུད་ནས་ཕེབས་སོང་། ཁོའི་ཤིང་རྟ་འཁོར་ལོ་ལས་ཉི་གཞོན་གྱི་
གསེར་འོད་གསལ་ལེར་འཕྲོས།
ངས་གདོང་གི་སེང་རས་ཕྱེ་ཞིང་སྐེ་ཡི་གཡང་ཊི་དམར་བོའི་སྐེ་
རྒྱན་བླངས་ཏེ་ཁོ་རང་བཞུད་འོང་བའི་ལམ་ཁར་འཕངས།
མ་ཡུམ་ལགས། ཁྱེད་ཀྱིས་ཅིའི་ཕྱིར་ཡ་མཚར་བའི་མིག་མདངས་
ཀྱིས་ང་ལ་གྱེར་བ་ཡིན་ནམ། ཁོས་ངའི་སྐེ་རྒྱན་ས་ནས་མི་བཏུ་བ་ངས་
གསལ་བོར་ཤེས་ཡོད་ལ་འཁོར་ལོའི་འོག་ཏུ་སྐེ་རྒྱན་རྡུལ་དུ་བརླགས་
ཏེ་ས་རྡུལ་གྱི་ཁྲོད་ན་དམར་ཐིག་ཙམ་ལས་མི་ལྷག་པའང་ཤེས་ཡོད།
འོན་ཀྱང་ལོ་དེར་སྐུ་ན་གཞོན་པའི་རྒྱལ་སྲས་དེ་ང་ཚོ་སྒོ་སྔུན་བརྒྱུད་
ནས་བཞུད་མྱོང་ལ། ངས་ཀྱང་སྔོན་ཆད་རང་གི་བྲང་ཁའི་རིན་ཆེན་གྱི་
རྒྱན་ཆ་དེ་ཁོ་ཕེབས་སའི་ལམ་སྟེང་དུ་འཕངས་མྱོང་ཨང་
༨
ངའི་མལ་ཁྲིའི་འགྲམ་གྱི་སྒྲོན་མེ་གཟིམས་པར་གྱུར་པ་དང་། ང་
རང་ཐོ་རེངས་ཀྱི་བྱ་སྐད་དང་མཉམ་དུ་གཉིད་ལས་སད།
ངས་ལྷོད་ཤིག་ཤིག་གི་སྐྲ་ལོའི་སྟེང་དུ་གསར་སྐྱེས་མེ་ཏོག་གི་ཕྲེང་
བ་བཏགས་ཏེ་སྒོ་ཕྱེ་བའི་སྒེའུ་ཁུང་འགྲམ་དུ་བསྡད།
ལོ་ན་གཞོན་པའི་ལམ་བགྲོད་པ་དེ་རྒྱ་སེའི་མདོག་གི་སྐྱ་རེངས་ན་
བུན་ཁྲོད་ནས་ལམ་ཆེན་བརྒྱུད་དེ་སླེབས་ནས་ཡོང་།
མུ་ཏིག་གི་ཕྲེང་བ་ཁོའི་མགྲིན་པར་བཏགས་ཤིང་ཉི་མའི་འོད་ཟེར་
ཁོའི་རྨོག་ཞྭའི་སྟེང་དུ་འཕྲོས། ཁོ་རང་ངའི་སྒོ་འགྲམ་དུ་བསྡད་ནས་ཤ་
ཚ་སྙིང་ཉེའི་ངང“མོ་རང་གང་ན་ཡོད་ཅེས་དྲིས་བྱུང་།
ང་རང་ཧ་ཅང་བག་ཚ་བས་“་མོ་ནི་ང་ཡིན། ལོ་གཞོན་གྱི་ལམ་
བགྲོད་པ།མོ་ནི་ང་ཡིན”ཞེས་བཤད་པའི་སྤོབས་པ་བྲལ།
ས་སྲོད་ཀྱི་དུས་མཚམས་སུ་སླེབས་བྱུང༌། མར་མེ་ད་དུང་སྒྲོན་མེད།
ངས་རང་སེམས་སུ་སུན་སྣང་རིམ་ནས་སྐྲ་ལོ་སླེ་བཞིན་བསྡད།
ཉི་ནུབ་ཀྱི་འོད་མདངས་ལྷག་མའི་ཁྲོད་དུ་ན་གཞོན་དེས་ཤིང་རྟ་
འདེད་ཀྱིན་སླེབས་བྱུང་། རྟའི་ཁ་ནས་ཝུ་དཀར་ཐོན་ཞིང་ཁོའི་ཕྱི་ལྭའི་
སྟེང་དུ་ས་རྡུལ་གྱིས་ཁེངས་ཡོད།
ཁོ་རང་ངའི་སྒོ་འགྲམ་དུ་བསྡད་ཅིང་ཆད་སྣང་དང་བཅས“མོ་རང་
གང་ན་ཡོད”ཅེས་དྲིས་བྱུང་། ང་རང་ཧ་ཅང་བག་ཚ་བས་“མོ་ནི་ང་ཡིན།
ངལ་དུབ་ཀྱི་ལམ་བགྲོད་པ། མོ་ནི་ང་ཡིན”ཞེས་བཤད་འདོད་ཀྱི་སྤོབས་
པ་བྲལ་སོང་།
ཟླ་བཞི་བའི་མཚན་མོ་ཞིག་ལ། ངའི་ཁང་མིག་ཏུ་མར་མེ་སྒྲོན་
ནས་ཡོད།
ལྷོ་ཡི་རླུང་བུ་དལ་གྱིས་ལྡང་བྱུང་། སྐད་ཅོར་རྒྱག་མཁས་པའི་ཞེ་
ཙོ་གཟེབ་ཏུ་གཉིད་ཟིན།ངའི་སྟོད་གོས་དེ་རྨ་བྱའི་སྒྲོ་ཐུར་བཞིན་མཚར་
ཏུ་སྡུག་ལ། ངའི་སང་རས་དེ་གསར་སྐྱེས་ཀྱི་རྩྭ་ལྗང་བཞིན་དུ་གཡུ་
མདངས་བཀྲ།
ང་རང་སྒེའུ་ཁུང་འགྲམ་གྱི་པང་གཅལ་དུ་བསྡད་ནས་སྐྱོ་སྣང་
གིས་ཁེངས་བའི་ཁྲོམ་སྲང་ལ་གྱེར་བ་ཡིན། སྨག་རུམ་ཁྲོད་དུ“མོ་ནི་ང་
ཡིན། རེ་ཆད་ཀྱི་ལམ་འགྲོ་བ། མོ་ནི་ང་ཡིན”ཞེས་ཡང་ཡང་ཤུབ་བུར་སྨྲས།
༩
ང་རང་མཚན་མོའི་དུས་སུ་གཅིག་པུར་མཛའ་མོར་འཕྲད་དུ་འགྲོ་
དུས།བྱ་སྐད་བྱེའུ་སྐད་མེད་ལ་རླུང་བུའང་མི་ལྡང་། སྲང་གི་ལམ་འགྲམ་
གཉིས་ཀྱི་ཁང་བ་དག་ནི་འཇམ་ཅག་གེར་འགྲེངས་ནས་བསྡད།
ང་རང་ཉིད་ཀྱི་རྐང་གདུབ་ཀྱི་སིལ་སྒྲ་སྒྲོག་པས་ང་རང་ངོ་ཚའིགནས་སུ་གྱར།
ང་རང་ཁྱམས་སུ་བསྡད་དེ་ཁོའི་རྡོག་སྒྲར་ཉན་དུས། སྡོང་ལོ་མི་
གཡོ་ཞིང་ཆུ་བོའང་འཇགས་པའི་ངང་ཚུལ་ནི། གཉིད་སྟུག་པོར་ཡུར་
བའི་སོ་དམག་ཅིག་གི་པུས་མོའི་སྟེང་གི་རལ་གྲི་དང་འདྲ།
ང་ཡི་སྙིང་ཆུང་དྲག་ཏུ་འཕར་བར་བྱེད། དེ་ཉིད་འཇགས་པའི་
ཐབས་ནི་བདག་ལ་ཡོད་མ་ཡིན།
ང་ཡི་མཛའ་བོ་སླེབས་ནས་ང་ཡི་འགྲམ་དུ་ཙོག་པུར་བསྡད།ང་ཡི་
ལུས་པོ་འདར་ཅིང་ང་ཡི་མིག་ཟུང་ཐུར་ཏུ་བཏུད། མཚན་མོ་སྟུག་པོར་
ཕྱིན་ཞིང་རླུང་བུ་ལྡང་ནས་མར་མེ་གཟིམ་པར་བྱས། སྤྲིན་པ་ལེབ་མོས་
སྐར་ཚོགས་སྟེང་དུ་སང་རས་གཡོགས།
ངའི་བྲང་གཞུང་གི་ནོར་བུས་འོད་ཟེར་འགྱེད། ང་ཡིས་དེ་ཉིད་ཇི་
ལྟར་འཇིལ་དགོས་ཤེས་མ་གྱུར།
༡༠
ཁྱེད་ཀྱིས་ལས་ཀ་དེ་སྐྱུར་ཤོག ང་ཡི་བག་གསར་ལགས།ཉོན་དང་
འགྲུལ་བ་སླེབས་བྱུང་།
ཁྱོད་ཀྱིས་གོ་ཨེ་བྱུང་། ཁོས་སྒོ་གཏན་གྱི་ལྕགས་ལུང་དལ་བུར་
སྒུལ་བཞིན་གདའ།
ཁྱེད་ཀྱིས་རྐང་གདུབ་ཀྱི་སིལ་སྒྲ་གྲག་པར་སེམས་ཆུང་གནང་
རོགས། ཁོ་ལ་བསུ་བ་བྱེད་སྐབས་ཉིད་ཀྱིས་གོམ་སྟབས་དེ་མགྱོགས་པོ་
མ་གནང་།
ཁྱེད་ཀྱིས་ལས་ཀ་དེ་སྐྱུར་ཞོག བག་གསར་ལགས། འགྲུལ་བ་
མཚན་མོར་སླེབས་རྒྱུ་རེད། འདི་ནི་གྲང་རླུང་ལྡང་ཐེངས་ཤིག་མིན་པས་
བག་གསར་ཁྱོད་འཇིགས་པ་མ་གནང་།
འདི་ནི་ཟླ་བཞི་བའི་མཚན་མོའི་ཉ་གང་ཟླ་བ་རེད། ར་བའི་ཁྲོད་ཀྱི་
གྲིབ་མ་མོག་མོག་ཏུ་མཆིས་ལ་མགོའི་སྟེང་གི་ནམ་མཁའ་ནི་དྭངས་
ཤིང་གསལ།
ཁྱེད་ལ་དགོས་པ་ཡོད་ཚེ་སང་རས་ཡངས་མོས་ངོ་གདོང་དེ་
གཡོགས་རོགས། གལ་ཏེ་ཁྱེད་རང་སྐྲག་ན་སྒྲོན་མེ་ཐོགས་ཏེ་སྒོ་མདུན་
དུ་འགྲོ་རོགས།
མིན་དེ་འདི་ནི་གྲང་རླུང་ལྡང་ཐེངས་ཤིག་མིན་པས་བག་གསར་
ཁྱེད་འཇིགས་པ་མ་གནང་།
གལ་ཏེ་ཁྱེད་རང་ངོ་ཚ་ན་ཁོ་དང་ཁ་བརྡ་མ་བྱས་ཀྱང་ཆོག་ལ། ཁོ་
རང་བསུ་སྐབས་སྒོ་འགྲམ་དུ་སྡོད་པ་ཙམ་གྱིས་ཆོག
ཁོས་ཁྱེད་ལ་སྐད་ཆ་དྲིས་ན། ཁྱེད་ཀྱིས་བྱེད་འདོད་ན་ཁུ་སུམ་
མེར་མིག་ཟུང་སྨད་པས་ཆོག ཁྱེད་ཀྱིས་ལག་གདུབ་ཀྱི་སྒྲ་ནི་མ་སྒྲོག་
ཅིགཁྱེད་ཀྱིས་སྒྲོན་མེ་བཏགས་ཏེ་ཁོ་རང་ནང་དུ་བསུ་སྐབས།
ཁྱེད་རང་བག་ཚ་ན་ཁོ་ལ་ཁ་བརྡ་མ་བྱས་ཀྱང་ཆོག
ཁྱེད་ཀྱི་བགྱི་བ་དེ་ད་དུང་མ་འགྲུབ་བམ། བག་གསར། ཉོན་དང་
འགྲུལ་བ་སླེབས་བྱུང་། ཁྱེད་ཀྱིས་ཕྱུགས་རའི་ནང་གི་སྒྲོན་མེ་མ་སྦར་རམ།
ཁྱེད་ཀྱིས་དགོང་མཆོད་ཀྱི་མཆོད་རྫས་གྲ་སྒྲིག་མ་བྱས་སམ།
ཁྱེད་ཀྱིས་སྐྲ་མཚམས་སུ་དམར་མདངས་བཀྲ་བའི་བཀྲ་ཤིས་ཀྱི་
རྫས་མ་བཀོད་ཅིང་དགུང་མོའི་མཛེས་འཆོས་ཀྱང་མ་བྱས་སམ།
ཨེ། བག་གསར་ལགས་ཁྱེད་ཀྱིས་མ་གོའམ། འགྲུལ་བ་སླེབས་སོང་བ།
ཁྱེད་ཀྱི་བགྱི་བ་དེ་སྐྱུར་ཞོག་དང་།
༡༡
ཁྱེད་རང་འདི་ལྟར་ཕེབས་ཤོག མཛེས་འཆོས་སྟེགས་བུ་ནས་
འགོར་འགྱངས་མ་བྱེད་རོགས།
ཁྱེད་ཀྱི་སྐྲ་ཡི་ལན་བུ་ལྷོད་ནའང་། ཁྱེད་ཀྱི་སྐྲ་མཚམས་དྲང་མོར་
དགར་མེད་ཀྱང་། ཁྱེད་ཀྱི་སྟོད་གོས་ཀྱི་སྐ་རགས་འཆིང་མེད་ཀྱང་རུང་།
འདི་དག་ཡོད་ཚད་ལ་སྣང་དོགས་མ་བྱེད་རོགས།
ཁྱེད་རང་འདི་ལྟར་ཕེབས་ཤོག མཛེས་འཆོས་སྟེགས་བུ་ནས་དལ་
འགོར་མ་བྱེད་རོགས། ཤོག་དང་གོམ་ཁ་ཡང་མོས་ནེའུ་གསིང་བརྒལ་
ཏེ་ཕེབས་ཤོག
རྩྭ་ཡི་ཟིལ་བར་ཁྱེད་ཀྱི་རྐང་མགོའི་རྡུལ་མཚོན་འགོས་ནའང་།
ཁྱེད་ཀྱི་རྐང་མགོའི་དྲིལ་བུའི་ཕྲེང་བ་ལྷོད་ཀྱང་རུང་། ཁྱེད་ཀྱི་ཕྲེང་བའི་
རྒྱུན་ཐག་འཐོར་ནའང་།འདི་དག་ལ་སྣང་དོགས་གཏན་ནས་མ་གནང་
རོགས།
ཤོག་དང་གོམ་ཁ་ཡང་མོས་ནེའུ་གསིང་བརྒལ་ཏེ་ཕེབས་ཤོག
ཁྱེད་ཀྱིས་སྨུག་སྤྲིན་གྱིས་ནམ་མཁའ་གཡོགས་པ་མཐོང་ངམ།
ཁྲུང་ཁྲུང་གི་ཁྱུ་ཚོགས་གཙང་བོའི་མཐའ་ནས་འཕུར་ཞིང་གློ་
བུར་གྱི་རླུང་འཚུབ་དང་དྲག་ཆར་མི་མེད་ལུང་སྟོང་ནས་ལྡིང་བྱུང་།
འདྲོག་བསླངས་པའི་གླང་མཆོག་རི་སྡེ་ཡི་ཟོག་རར་བརྒྱུགས་སོང་།
ཁྱེད་ཀྱིས་སྨུག་སྤྲིན་གྱིས་ནམ་མཁའ་གཡོགས་པ་མ་མཐོང་ངམ།
ཁྱེད་ཀྱིས་དོན་མེད་དུ་དགོང་མོའི་མཛེས་འཆོས་ཀྱི་སྒྲོན་མེ་
བཀར་བྱུང༌།དེ་གཡོ་འདར་བྱེད་ཀྱིན་རླུང་ཁྲོད་དུ་གཟིམས་སོང་།
ཁྱེད་ཀྱི་སྨིན་མར་དུད་སྤྲིན་བྱུགས་མེད་པ་སུ་ཞིག་གིས་མཐོང་
སོང་ངམ།དེ་ནི་ཁྱེད་ཀྱི་མིག་འབྲས་ཆར་སྤྲིན་ལས་ཀྱང་ནག་པའི་རྐྱེན་
གྱིས་ཡིན་ནམ།
ཁྱོད་ཀྱིས་དགོས་མེད་དུ་དགོང་མོའི་མཛེས་འཆོས་ཀྱི་མར་མེ་
སྒྲོན་ཞིང་— དེ་ཉིད་གཟིམས་སོང་། ཁྱེད་རང་འདི་ལྟར་ཤོག་དང་
མཛེས་འཆོས་ཀྱི་སྟེགས་བུ་རུ་འགོར་འགྱངས་མ་བྱེད་རོགས།
མེ་ཏོག་གི་ཕྲེང་བ་མ་གོན་ནའང་དེ་ལ་སུས་དོན་སྣང་བྱེད། ལག་
མགོའི་གདུབ་བུ་མ་གོན་ཡང་ཆོག
ནམ་མཁར་སྤྲིན་ནག་འཁྲིགས་སོང དུས་ཚོད་འཕྱི་སོང༌།
ཁྱེད་རང་འདི་ལྟར་ཕེབས་རོགས།མཛེས་འཆོས་ཀྱི་སྟེགས་བུ་ནས་ནར་
འགྱངས་མ་བྱེད་རོགས།
༡༢
གལ་ཏེ་ཁྱེད་རང་ཆུ་བུམ་ཆུས་དགང་བར་བྲེལ་ན། ཤོག་དང་།
ངའི་མཚེའུ་སྟེང་དུ་ཤོག་ཡ།
མཚེའུས་ཁྱེད་ཀྱི་མཐའ་བསྐོར་ཏེ་ཤག་ཤག་སྒྲ་ཡིས་ཁྱེད་ལ་
གསང་གཏམ་སྨྲ་བར་བྱེད།
བྱེ་ཐང་དུ་རླུང་སྤྲིན་ཡོང་ལ་ཉེ། སྤྲིན་གྱི་ན་བུན་ནགས་ཁྲོད་ཀྱི་
ལྗང་མདོག་ཐིག་རིས་ཀྱི་མཚམས་སུ་ཐུར་ལ་དཔྱངས། དེའི་ངང་ཚུལ་
ཁྱེད་ཀྱི་སྨིན་མ་མཐུག་པོ་དང་འདྲ།
ངས་ཁྱེད་ཀྱི་གོམ་སྟབས་ཀྱི་འགྱུར་དབྱངས་ངོས་ཟིན། ཁོང་ཚོས་
བདག་གི་དྲན་འཛིན་ངོས་སུ་རོལ་མོའི་གདངས་དབྱངས་དཀྲོལ་ནས་
ཡོང་།
ཤོག་དང་། བདག་གི་མཚེའུའི་སྟེང་དུ་ཤོག་ཡ། གལ་ཏེ་ཁྱེད་ཀྱིས་
ཆུ་བུམ་ངེས་པར་དུ་དགང་བར་བྱེད་དགོས་ན།
གལ་ཏེ་ཁྱེད་རང་སྒྱུད་ལུག་ངང་དུ་ཁོམ་པར་བསྡད་ན། ཁྱེད་ཀྱི་ཆུ་
བུམ་ཆུ་ངོས་སུ་གཡེང་བར་བྱེད་ན། ཤོག་དང་ང་ཡི་མཚེའུའི་སྟེང་དུ་
ཤོག་ཡ།
སྤང་ཐང་ནི་གཡུ་ཡི་གཞོང་པ་དང་འདྲ་ལ། རི་སྐྱེས་མེ་ཏོག་གྲངས་
ཀྱིས་མི་ལངས།
ཁྱེད་ཀྱི་བསམ་བློ་དེ་ཁྱེད་ཀྱི་ཤིན་ཏུ་ནག་པའི་མིག་ཟུང་ལས་
འཕུར་སོང་བ་ནི་བྱེའུ་ཚང་མལ་ནས་འཕུར་བ་དང་མཚུངས།
ཁྱེད་ཀྱི་སང་རས་དེ་རྐང་བའི་སྟེང་དུ་འགྲིལ་སོང་།
ཤོག་དང་། གལ་ཏེ་ཁྱེད་རང་ཁོམ་པ་ཡོད་ན། ཤོག་དང་། ང་ཡི་
མཚེའུའི་སྟེང་དུ་ཤོག་དང་།
ཁྱེད་ཀྱིས་རྩེད་དགོད་བསྐྱུར་ནས་ཆུ་ནང་དུ་ཞུགས་པར་བྱེད་ན།
ཤོག་དང་ང་ཡི་མཚེའུ་སྟེང་དུ་ཤོག
ཁྱེད་ཀྱིས་མདོག་སྔོན་གྱི་སང་རས་དེ་ཆུ་འགྲམ་དུ་སྐྱུར་རོགས།
མདོག་སྔོན་གྱི་ཆུ་བོས་ཁྱེད་རང་འགེབ་པར་བྱེད་ངེས།
རླབས་ཕྲན་རྐང་འཇབ་ཀྱིས་འོང་སྟེ་ཁྱེད་ཀྱི་མཇིང་བར་འོ་བྱེད་ལ་
ཁྱེད་ཀྱི་རྣ་འགྲམ་དུ་ཤུབ་བརྗོད་བྱེད།
ཤོག་དང་ཁྱེད་ཉིད་ཆུ་ནང་དུ་ཞུགས་འདོད་ན་ངའི་མཚེའུ འི་སྟེང་
དུ་ཤོག་དང་།
གལ་ཏེ་ཁྱེད་ཉིད་སྨྱོན་པའི་རྟུལ་ཞུགས་བླངས་ཏེ་མཚོ་མོར་ལྕེབས་
ནས་རང་སྲོག་གཅོད་འདོད་ན། ཤོག་དང་། ང་ཡི་མཚེའུའི་སྟེང་དུ་ཤོག་
དང་།
དེ་ནི་གྲང་བསིལ་ཡིན་ལ་གཏིང་ཟབ་པས་མཐིལ་རྟོགས་དཀའ།
དེ་ཡི་ཁ་དོག་ནག་པོ་ནི་རྨི་ལམ་མེད་པའི་གཉིད་དང་འདྲ།
དེ་ཡི་ཟབ་ས་རུ་མཚན་སྨག་ནི་ཉིན་དཀར་ཡིན་ལ་གླུ་དབྱངས་ནི་
དལ་འཇགས་ཡིན།
ཤོག་དང་། གལ་ཏེ་ཁྱེད་རང་མཚེའུ་ལ་བྱིངས་ནས་ཤི་འདོད་ན། ང་
ཡི་མཚེའུའི་སྟེང་དུ་ཤོག་ཡ།
༡༣
ནགས་ཀྱི་མཐའ་དང་སྡོང་བོའི་ཕག་ཏུ་སྡོད་པ་ལས་ང་ལ་འདོད་པ་
གཅིག་ཀྱང་མེད།
ཆད་སྣང་དེ་སྐྱ་རེངས་ཀྱི་མིག་སྐྱིབས་སྟེང་དུ་བསྡད་ཅིང་ཟིལ་བའི་
བརླན་གཤེར་མཁའ་དབུགས་ཁྲོད་དུ་གནས།
བརླན་རྩྭའི་སྒྱུད་ལུག་གི་དྲི་མ་ས་སྟེང་གི་ན་བུན་སྲབ་མོའི་སྟེང་དུ་
མར་དཔྱངས་འདུག
ཤིང་ཏ་ལའི་འོག་ཏུ་ཁྱེད་ཀྱི་འོ་སྤྲི་ལྟ་བུའི་ལག་པས་འོ་མ་བཞོ་
བར་བྱེད།
ང་རང་དལ་འཇགས་གེར་ལངས་ནས་བསྡད།
ངས་ཚིག་གཅིག་ཀྱང་ངག་ལས་མ་ཁྲོལ། ནགས་ཁྲོད་སྟུག་པོའི་
གསེབ་ན་ཡིབས་པའི་བྱེའུ་ཆུང་དེས་གླུ་དབྱངས་བླངས། ཨ་མྲའི་སྡོང་
བོའི་རྐང་ལམ་དུ་མེ་ཏོག་གཏོར་ཅིང་སྦྲང་ཆུང་གིས་གླུ་དབྱངས་ལེན་
ཞོར་འཕུར་ལྡིང་བྱེད།
རྫིང་བུའི་འགྲམ་གྱི་ལྷ་དབང་ཕྱུག་གི་ལྷ་ཁང་གི་སྒོ་ཕྱེ་བྱུང་ལ།
མཇལ་བའི་ཚོགས་ཀྱིས་ཆོས་འདོན་མགོ་བརྩམས་བྱུང་།
ཁྱེད་ཀྱིས་བཞོ་ཟེའུ་པུས་མོའི་སྟེང་དུ་བཞག་སྟེ་འོ་མ་བཞོ་བར་བྱེད།
ངས་བཞོ་ཟེའུ་སྟོང་བ་བཟུང་སྟེ་འགྲེངས་ནས་བསྡད།
ང་རང་ཁྱེད་དང་ཉེ་བར་མ་བཅར།
ནམ་མཁའ་ནི་ལྷ་ཁང་གི་ཅོང་བརྡ་དང་མཉམ་དུ་གཉིད་ལས་སད།
སྲང་ལམ་གྱི་ས་རྡུལ་དེ་གནག་ཕྱུགས་འདེད་པའི་རྨུག་འོག་ནས་ལྡིང་བྱུང་།
ལྡེམ་ལྡེམ་གཡོ་བའི་ཆུ་དེམ་དེ་སྐེད་པར་བཏགས་པའི་བུད་མེད་
ཚེ་ཆུ་འགྲམ་ནས་ཐོན་ཡོང་།
ཁྱེད་ཀྱི་གདུབ་བུས་སིལ་སྒྲ་སྒྲོག་ལ་འོ་མའི་ལྦུ་བ་ཟེའུའི་ཕྱི་ལ་བཞུར།
ཞོགས་པའི་འོད་ཟེར་དལ་གྱིས་ཡལ་མོད་འོན་ཀྱང་ང་རང་ཁྱེད་
དང་ཉེ་སར་བཅར་མ་ནུས།
༡༤
ང་རང་ལམ་འགྲམ་དུ་བགྲོད་དུས། ཅིའི་ཕྱིར་ཡིན་པ་ཤེས་མ་སོང་
ཡང་། དུས་ནི་ཕྱི་དྲོར་སླེབས་ཤིང་།སྨྱུག་མའི་ཡལ་འདབ་རླུང་བུའི་ཁྲོད་
དུ་ཤག་ཤག་གཡོ།
གསེག་ཐད་ཀྱི་གྲིབ་མས་ལག་པ་བསྐྱངས་ཏེ་དུས་ཀྱི་བགྲོད་པའི་
རྐང་བ་བསྡམས་སོང་།
ཁུ་བྱུག་ནི་གསུངས་སྐད་བསྒྲགས་ནས་ངལ་བར་གྱུར།
ང་རང་ལམ་འགྲམ་དུ་བགྲོད་དུས་ཅིའི་ཕྱིར་ཡིན་པ་ཤེས་མ་
སོང་། ཐུར་དུ་དཔྱངས་བའི་སྡོང་གྲིབ་ཀྱིས་ཆུ་འགྲམ་གྱི་རྩྭ་ཁང་
བསྒྲིབས་སོང་། མི་ཞིག་བྱ་བར་བྲེལ་གྱིན་ཡོད་ལ་མོའི་གདུ་བུས་གྲུ་
ཟུར་ནས་གླུ་དབྱངས་ཤིག་བཏང་བྱུང་། ང་རང་རྩྭ་ཁང་གི་མདུན་དུ་
ལངས་ཤིང་ངས་ཅིའི་ཕྱིར་ཡིན་པ་ཤེས་མ་སོང་། ལམ་ཕྲན་གྱ་མ་གྱུ་
ཞིག་སྐེ་ཚེའི་རྣང་མ་དང་ཨ་མྲའི་ནགས་གསེབ་བརྒྱུད་ནས་ཡོད། དེ་
སྡེ་བའི་ལྷ་ཁང་དང་གྲུ་ཁའི་ཚོང་འདུས་བརྒྱུད་ནས་ཡོད། རྩྭ་ཁང་གི་
མདུན་དུ་ངས་གོམ་པ་སྤོ་མཚམས་བཞག་སོང་། ངས་ཅི་ཞིག་ཡིན་
པ་ཤེས་མ་སོང་། ལོ་འགའི་སྔོན་དུ། ཟླ་གསུམ་པའི་རླུང་བུ་ལྡིང་ཉིན་
དེར། དཔྱིད་ཀའི་ངལ་དུབ་ཀྱིས་ཤུབ་ཤུབ་སྨྲ་ཞིང་ཨ་མྲའི་མེ་ཏོག་ས་ལ་
ཟགས། རླབས་ཀྱི་མེ་ཏོག་རྩེན་བཞིན་གྲུ་ཁའི་སྐས་འགྲམ་གྱི་ཟངས་
དེམ་བརྒལ་སོང་། ངས་སེམས་པར་ཟླ་གསུམ་པའི་རླུང་བུ་ལྡིང་ཉིན་
འདིར། ངས་ཅིའི་ཕྱིར་ཡིན་པ་ཤེས་མ་སོང་། དགུང་ཁའི་གྲིབ་ཆེན་
མཐུག་ལ་ཕྱུགས་ཁྱུ་ལྷས་རར་འཁོར་སོང་། སྣང་མེད་དུ་ལུས་པའི་
ཕྱུགས་རའི་ཉི་མའི་འོད་མདངས་ཡལ་ཞིང་། གྲོང་བ་ཚོས་ཆུ་འགྲམ་དུ་
རབ་ཁ་བརྒལ་བར་སྒུག་འདུག ང་རང་གོམ་འགྲོས་དལ་མོས་ཕྱིར་ལ་
ལོག ངས་ཅིའི་ཕྱིར་ཡིན་པ་ཤེས་མ་སོང་།
༡༥
ང་ནི་རི་དྭགས་གླ་དང་ཤཱ་བ་བཞིན་དུ་རླུང་བུ་བསིལ་མོ་དལ་གྱིས་
ལྡང་བའི་ནགས་ཁྲོད་དུ་འཕྱོངས་རྒྱུག་བྱེད་ལ། རང་ཉིད་ཀྱི་གླ་རྩིའི་དྲི་
མའི་ཆེད་དུ་སྨྱོས་པར་བྱེད། དགོང་མོ་ནི་ཟླ་ལྔ་བའི་དཀྱིལ་གྱི་དགོང་
མོ་དང་། བསིལ་རླུང་ནི་ལྷོའི་རྒྱལ་ཁབ་ཀྱི་བསིལ་རླུང་ཡིན། ང་རང་
མགོ་འཁོར་ཞིང་གང་སར་འཁྱམས། ངས་བཙལ་ན་ཐོབ་རྒྱུ་མེད་པའི་
བྱ་དངོས་དེ་བཙལ། འོན་ཀྱང་ང་ལ་ཐོབ་པ་ནི་ངས་འཚོལ་གྱིན་མེད་
པའི་བྱ་དངོས་དེའོ། །བདག་གི་རེ་འདུན་གྱི་སྣང་བརྙན་བདག་སེམས་
ནས་ཐོན་ཏེ་མཆོང་ལྡིང་བྱེད་ཀྱིན་གར་དུ་རྩེན། འོད་འགྱུ་བའི་སྣང་
བརྙན་དེ་བྱ་འཕུར་བ་ནང་བཞིན་ཡལ་ནས་སོང་། ངས་དེ་ཉིད་ལ་དམ་
དུ་འཁྱུད་པར་བརྩོན་མོད། འོན་ཀྱང་དེས་བདག་ལ་གཡོལ་ཏེ་འགྲོ་ན་
ཐང་ལ་བདག་ཁྲིད་དེ་འཕུར་ཡང་སྲིད། ངས་ཐོབ་མི་སྲིད་པའི་བྱ་དངོས་
དེ་བཙལ་མོད། འོན་ཀྱང་བདག་ལ་ཐོབ་པ་ནི་བདག་གིས་འཚོལ་གྱིན་
མེད་པའི་བྱ་དངོས་དེའོ། །
༡༦
ལག་པ་ལག་པར་འཇུས་ཤིང་། མིག་མདངས་ཕན་ཚུན་ལ་འཁྱུད་
པར་བྱས།འདི་ལྟར་ང་ཚོའི་སེམས་ཀྱི་ཟིན་ཐོ་མགོ་བརྩམས་སོང་།འདི་
ནི་ཟླ་གསུམ་པའི་དུང་ཟླ་གསལ་བའི་མཚན་མོ་ཞིག་ཡིན། མཁའ་
དབུགས་ཁྲོད་དུ་མེ་ཏོག་གི་དྲི་བསུང་འཐུལ་ཞིང་། ངས་འཕྲེད་གླེང་ས་
ལ་གཡུགས་ཤིང་ཁྱེད་ཀྱི་མེ་ཏོག་གི་ཕྲེང་བའང་བསླེས་མ་ཚར།
ཁྱེད་དང་ངའི་བར་གྱི་བརྩེ་དུང་ནི་གླུ་དབྱངས་ཇི་བཞིན་ལྷད་མེད་
ཡིན། ཁྱེད་ཀྱི་ལི་ཁྲིའི་མདངས་ཀྱི་གདོང་རས་ཀྱིས་ངའི་མིག་འབྲས་
བཟི་བར་བྱས་སོང་། ཁྱེད་ཀྱིས་ང་ལ་བསླེས་པའི་བ་སྤུའི་མེ་ཏོག་གི་
ཕྲེང་བ་དེས། བདག་སེམས་གཏིང་ནས་བསྒུལ་བར་བྱས་ཤིང་དེ་ནི་
དགའ་འོས་པའི་བསྔགས་བརྗོད་ཅིག་ཐོབ་པ་དང་ཀུན་ནས་མཚུངས།
འདི་ནི་སྐབས་རེར་ཕར་གློད་ཅིང་མཚམས་རེར་ཚུར་འཐེན་པར་བྱེད་
པའི་རྩེད་མོའི་རིགས་ཞིག་དང་འདྲ་སྟེ།
བེད་མེད་ཀྱི་རྩོལ་ཤུགས་ཤིག་གི་གསེབ་ནས་མངོན་ཙམ་དང་སྦེད་
ཙམ་བྱེད་པའི་འཛུམ་མདངས་དང་ངོ་ཚའི་རང་མདངས་རྩེན།
ཁྱེད་དང་ངའི་བར་གྱི་བརྩེ་དུང་ནི་གླུ་དབྱངས་ཇི་བཞིན་ལྷད་མེད་ཡིན།
ད་ལྟ་ལས་གཞན་པའི་ལྐོག་གྱུར་ཞིག་ཡོད་མ་མཆིས་ལ། བསྒྲུབ་
པར་མི་ནུས་པའི་བགྱི་བར་ཨུ་ཚུགས་མི་བྱེད། མཛེས་སྡུག་གི་རྒྱབ་
རོལ་ན་གྲིབ་ནག་མེད་ལ་མུན་ནག་ཅིང་གཏིང་རིང་བའི་འཚོལ་
སྙེགས་ཀྱང་མེད།
ཁྱེད་དང་ངའི་བར་གྱི་བརྩེ་དུང་དེ་གླུ་དབྱངས་ཇི་བཞིན་ལྷད་མེད་ཡིན།
ང་ཚོ་སྨྲ་བརྗོད་ཡོད་ཚད་ལས་གཞན་པའི་རྟག་བརྟན་གྱི་སྨྲ
བཅད་ལས་བརྒལ་མེད། ང་ཚོས་ལག་པ་གནམ་ལ་ཟེད་དེ་རེ་འབྲས་
མེད་པའི་འདུས་བྱས་དེ་འཚོལ་སྙེགས་མི་བྱེད། ང་ཚོས་སྦྱིན་ཡོད་ལ་ང་
ཚོར་ཐོབ་ཡོད། འདི་ཡིས་བློ་ཡིད་ཚིམས་པ་ཡིན། ང་ཚོར་སྐྱིད་མཐའི་
སྡུག་བསྔལ་དབེན་སོང་།
ཁྱོད་དང་ངའི་དབར་གྱི་བརྩེ་དུང་དེ་གླུ་གཞས་ནང་བཞིན་ལྷད་
མེད་ཡིན།
༡༧
གསེར་བྱེའུ་ཡིས་ཁོ་ཚོའི་སྡོང་བའི་སྟེང་དུ་གླུ་དབྱངས་བླངས་པས།
བདག་སེམས་ཀྱང་སྤྲོ་བས་བརྟས་སོང་། ང་ཚོ་རུ་སྡེ་གཅིག་ཏུ་གནས་
པ་ནི་ང་ཚོའི་སྤྲོ་སྐྱིད་ཅིག མོའི་སྙིང་ནས་བརྩེ་བའི་ལུ་གུ་ཟུང་གཅིག་
ངའི་ལྡུམ་རའི་སྡོང་གྲིབ་འོག་ཏུ་ཡོང་སྟེ་རྩྭ་ལྗང་ཟས། གལ་ཏེ་ཁོ་ཚོ་
ངའི་གྲོ་ཞིང་དུ་འཛུལ་ན། ངས་ཁོ་ཚོ་པང་དུ་བླངས་ནས་ཁྱེར། ང་ཚོའི་
རུ་སྡེའི་མིང་ལ་ཁན་ཇ་ནཱ(khanjana)ཟེར། མི་རྣམས་ཀྱིས་ང་ཚོའི་ཆུ་
ཕྲན་ལ་ཨན་ཇ་ནཱ་ཞེས་འབོད། ངའི་མིང་ནི་རུ་སྡེའི་མི་ཀུན་གྱིས་ཤེས་
ལ་༑ མོའི་མིང་ལ་རན་ཇ་ནཱ(Ranjana)ཞེས་འབོད། ང་ཚོའི་བར་ཐག་
གྲོ་ཞིང་ལེབ་མོ་གཅིག་གིས་བཅད་ཡོད། ང་ཚོའི་ར་བར་ཚང་བཅས་
པའི་སྦྲང་མ་དག ཁོང་ཚོའི་ར་བར་སྦྲང་རྩི་འཐུ་རུ་འཕུར་ནས་འགྲོ།
ཁོང་ཚོའི་འབབ་སྟེགས་ལས་སར་ལྷུང་བའི་མེ་ཏོག་དག ང་ཚོའི་ཁྲུས་
རྫིང་དུ་སྐྱོམས་པར་བྱེད། ཁོང་ཚོའི་ཞིང་ཁ་ནས་ཀུ་སམ་མེ་ཏོག་སྐམ་
པོ་སླེ་བོ་གང་རེ་གང་རེ་ང་ཚོའི་ཚོང་རར་བསྐྱལ་ཡོང་། ང་ཚོའི་རུ་སྡེའི་
མིང་ལ་ཁན་ཇ་ནཱ་ཟེར། མི་ཚོས་ང་ཚོའི་ཆུ་ཕྲན་ལ་ཨན་ཇ་ནཱ་ཞེས་
འབོད། ངའི་མིང་རུ་སྡེའི་མི་ཚང་མས་ཤེས་ལ་མོའི་མིང་ལ་རན་ལྗ་ཁྲི་
ནཱ་ཟེར། ཁོ་ཚང་ལ་འགྲོ་སའི་སྲང་ལམ་འཁྱོག་པོ་དེ། དཔྱིད་ཁར་ཨ་
མྲའི་མེ་ཏོག་གི་དྲི་བསུང་གིས་ཁེངས་ཡོད། ཁོ་ཚོའི་སོ་མ་ར་ཛའི་མྱུ་
གུ་སྨིན་ཏེ་སྟོན་ཏོག་བསྡུ་རན་དུས། སོ་མ་ར་ཛའི་མེ་ཏོག་བཞད་དེ་ང་
ཚོའི་ཞིང་ཁར་སླེབས་ཡོང་། ཁོ་ཚོའི་ཁང་སྟེང་དུ་འཛུམ་ཆུང་གྲོལ་བའི་
གཟའ་སྐར་གྱིས། ང་ཚོར་གཅིག་མཚུངས་ཀྱི་འོད་སྣང་སྦྱིན་པར་བྱེད།
ཁོ་ཚོའི་ཆུ་མཛོད་དུ་འདུ་བའི་ཆར་ཆུ་ཕྱི་ལ་འཕོ་བས། ང་ཚོའི་ནགས་
ཚལ་སྤྲོ་བར་བྱེད། ང་ཚོའི་རུ་སྡེའི་མིང་ལ་ཁན་ཇ་ནཱ་ཞེས་འབོད། ང་
ཚོའི་ཆུ་ཕྲན་ལ་ཨན་ཇ་ནཱ་ཞེས་འབོད། ང་ཡི་མིང་རུ་སྡེའི་མི་ཀུན་གྱིས་
ཤེས་ལ་མོའི་མིང་ལ་རན་ཇ་ནཱ་ཞེས་ཟེར།
༡༨
གཅེན་སྲིང་གཉིས་ཀ་ཆུ་ལེན་དུ་འགྲོ་སྐབས། གནས་འདིར་ཐོན་
པ་དང་ཁོ་གཉིས་གད་མོ་དགོད། ཁོང་ཚོ་ཉིན་རྒྱུན་ཆུ་ལེན་དུ་འགྲོ་དུས་
སྡོང་བོའི་ཕག་ཏུ་མི་ཞིག་ལངས་ཡོད་པ་ཚོར་ངེས། གཅེན་སྲིང་གཉིས་
ཀ་གནས་འདི་བརྒྱུད་ནས་འགྲོ་སྐབས་ཤུབ་ཤུབ་ཏུ། ཁོ་ཚོ་ཆུ་ལེན་དུ་
ནམ་སོང་ནའང་སྡོང་བོའི་ཕག་ཏུ་མི་ཞིག་བསྡད་ཡོད་པས། ཁོ་ཚོས་མི་
དེའི་གསང་བར་ཚོད་དཔག་བྱས་ཡོད་ངེས། ཁོ་ཚོའི་ཆུ་དེམ་གློ་བུར་དུ་
འགྱེལ་ཞིང་ཆུ་ནི་ཕྱི་ལ་འཕོས་སོང་། ཁོ་ཚོ་གནས་འདི་ལ་འབྱོར་དུས་
སུ༑ ཁོ་ཚོས་ངེས་པར་དུ་ཚོར་འོང་སྟེ། ཉིན་རྒྱུན་ཁོ་ཚོ་ཕྱི་རུ་ཆུ་ལེན་དུ་
འགྲོ་སྐབས། སྡོང་པོའི་ཕག་ཏུ་སྡོད་པའི་མི་དེའི་སྙིང་ཆུང་དེ་ལྷོག་ལྷོག་
ཏུ་ལྡིང་བར་བྱེད་ཅིང་། གཅེན་སྲིང་གཉིས་ཀ་ཕན་ཚུན་གྱི་གདོང་ལ་
གྱེར་རྗེས་ཡང་བསྐྱར་གད་མོ་བགད་བྱུང༌། ཁོ་ཚོ་གནས་འདིར་སླེབས་
སྐབས། ཁོ་ཚོའི་ལྡེམ་མྱུར་གྱི་གོམ་སྟབས་སུ་དགོད་སྒྲ་ཉར་ཡོད། ཁོ་
ཚེས་ཕྱི་ནས་ཆུ་ལེན་པ་དང་འཕྲད་སྐབས། སྡོང་བོའི་ཕག་གི་མི་དེའི་
ཡིད་སེམས་ཀུན་ནས་འཁྲིགས་པར་བྱས།
༡༩
ཁྱེད་ཀྱི་སྐེད་པར་ཆུ་ཟོམ་ཁུར་ཏེ་ཆུ་འགྲམ་དུ་བགྲོད་དུས། ཁྱེད་
ཀྱིས་ཅིའི་ཕྱིར་བྲེལ་མྱུར་གྱིས་ཕྱིར་བལྟས་བྱས་ཤིང་རླུང་གིས་སྐྱོད་པའི་
གདོང་རས་ལས་ང་ལ་ལྐོག་ལྟ་བྱས་པ་ཡིན།
མུན་ནག་ཁྲོད་ནས་ང་ལ་འཕངས་བའི་ཟུར་མིག་ཐེངས་གཅིག་
ནི༑ བསིལ་རླུང་དེ་རླབས་ཕྲན་གྱི་གཉེར་མར་བརྒལ་ཞིང་འདར་ཡོམ་
བྱས་ཙམ་གྱིས་བསིལ་གྲིབ་ཀྱི་ཆུ་ཁར་གཏུགས་པ་དང་མཚུངས།
དེ་ཉིད་ངའི་ཕྱོགས་སུ་འཕུར་ཡོང་བ་ནི་མཚན་མོའི་བྱེའུ་ཆུང་
མར་མེ་མེད་པའི་ཁང་བའི་འགྲམ་གཉིས་ཀྱི་སྒེའུ་ཁུང་ལས་སྐད་ཅིག་
ཏུ་བརྒལ་ཞིང་སླར་ཡང་མཚན་སྨག་ཁྲོད་དུ་ཡལ་བ་དང་མཚུངས།
ཁྱེད་ནི་རི་རྒྱབ་ཏུ་བསྐུང་བའི་སྐར་མ་ཞིག་དང་འདྲ་སྟེ། ང་ནི་ལམ་
འགྲོ་ཞིག་གོ།
འོན་ཀྱང་ཁྱེད་རང་ཅིའི་ཕྱིར་དོགས་ཙམ་བསྡད་རྗེས། གདོང་གི་
སང་རས་ལས་ང་ཡི་གདོང་ལ་ལྟ་བར་བྱེད་པ་ཡིན། ཁྱེད་ཀྱིས་སྐེད་པར་
ཆུ་ཟོམ་ཁུར་ཏེ་ཆུ་བོའི་འགྲམ་གྱི་ལམ་བུར་བགྲོད་དུས།
༢༠
ཁོ་བོ་ཉིན་རྒྱུན་དུ་འོང་ལ་སླར་ཡང་ཕྱིར་ཟློག་པར་བྱེད། སོང་ཤིག
བདག་གི་སྐྲ་ལོའི་སྟེང་གི་མེ་ཏོག་ཁོ་བོར་བྱིན་ཅིག བདག་གི་གྲོགས་པོ་༑
གལ་ཏེ་ཁོས་མེ་ཏོག་སྦྱིན་མཁན་སུ་ཡིན་དྲིས་ན། ཁྱེད་ཀྱིས་ངའི་
མིང་ཁོ་ལ་མ་བཤད་རོགས། རྒྱུ་མཚན་ཁོ་རང་ཐོན་རྗེས་སླར་ཡང་བུད་
འགྲོ། ཁོ་སྡོང་འོག་གི་ས་རྡུལ་ནང་དུ་འདུག་ལ། ཁོའི་མིག་མདངས་
སྐྱོ་གདུང་གིས་ཁེངས་ཤིང་། སྐྱོ་གདུང་དེ་ང་ཡི་སེམས་གཏིང་དུ་ཁྱེར་
འོང་། ཁོས་རང་གི་བསམ་དོན་བརྗོད་པར་མ་གྱུར་ལ། ཁོ་ནི་ཡོང་བ་
ཙམ་གྱིས་ཕྱིར་བུད་འགྲོ།
༢༡
ལོ་ན་གཞོན་པའི་རྒྱང་བཞུད་པ་དེ་སྐྱ་རེངས་ཀྱི་དུས་སུ་ངའི་སྒོ་
ཁར་ཆེད་དུ་སླེབས་དོན་ཅི་ཡིན་ནམ།
ང་རང་ཁོའི་འགྲམ་དུ་ལན་རེར་བཅར་ཞིང་བརྒྱུད་སྐབས་སུ། ངའི་
མིག་ཟུང་དེ་ཁོའི་ངོ་གདོང་གིས་བཀུགས་སོང་།
ཁོ་དང་ལབ་གླེང་བྱེད་དམ་ཡང་ན་ཁ་ཁུ་སིམ་མེར་འདུག་དགོས་
པ་ངས་ད་དུང་མ་ཤེས། ཁོ་རང་ཆེད་དུ་ངའི་སྒོ་འགྲམ་དུ་ཡོང་དགོས་
དོན་ཅི་ཡིན་ནམ།
ཟླ་བདུན་པའི་མཚན་མོའི་སྨག་རུམ་སྟུག་ཅིང་སྟོན་ཁའི་ནམ་ཟླ་
སྔོ་ཞིང་བསངས། ལྷོ་ཡི་དྲི་བཞོན་ལྡང་བས་དཔྱིད་ཀྱི་དཔལ་མོར་སུན་
པར་བཟོས།
ཁོས་གདངས་དབྱངས་གསར་བས་གླུ་གཞས་གསར་བ་ལེན་པར་
བྱེད། ངས་ལས་མཚམས་བཞག་ཅིང་མིག་ནང་དུ་མཆི་མའི་ན་བུན་
འཁྲིགས།ཁོ་རང་ཅིའི་ཕྱིར་ངའི་སྒོ་འགྲམ་དུ་ཡོང་བ་ཡིན་ནམ།
༢༢
ཁྱོད་ཅིའི་ཕྱིར་སོས་དལ་བག་ཕེབས་ཀྱིས་དེ་རུ་བསྡད་ནས་གདུ་
བུ་རྩེད་ཀྱིན་སིལ་སྒྲ་སྒྲོག་གིན་ཡོད་དམ།
ཁྱེད་ཀྱིས་ཆུ་ཟོམ་ལ་ཆུས་ཁོངས་ཤིག ཁྱོད་ཕྱིར་རང་ཡུལ་ལ་ལོག་
རན་སོང་།
ཁྱེད་ཀྱིས་ཅིའི་ཕྱིར་སོས་དལ་གྱིས་ཆུ་རྩེད་བྱེད་ཀྱིན་ལམ་འགྲོ་བ་
ཞིག་ལ་ཟུར་མིག་འཕེན་གྱིན་ཡོད་དམ།
ཁྱེད་ཀྱིས་ཆུ་བུམ་ཆུ་ཡིས་དགང་སྟེ་ཡུལ་ལ་ལོག་ཅིག
ཞོགས་པའི་དུས་ཚོད་བཟུར་སོང་། ཤག་ཤག་ཏུ་སྒྲོག་པའི་ཆུ་བོ་
བར་མེད་དུ་འབབ་པར་བྱེད།
རླབས་འཕྲེང་ཕན་ཚུན་རྩེན་ལ་ཤུབ་ཤུབ་བརྗོད།
བགྲོད་བཞུད་ཀྱི་སྤྲིན་དཀར་དག་རྒྱང་རིང་གི་སྤང་ཐང་དང་རི་
བོའི་མཁའ་མཐའ་ལ་འདུ་འགོད་བརྩམས།
དེ་དག་གིས་འཁྲེང་ཞེན་ངང་སོས་དལ་གྱིས་ཁྱེད་ཀྱི་གདོང་ལ་ལྟ་
བཞིན་འཛུམ་ཆུང་གྲོལ་བར་བྱེད། ཁྱེད་ཀྱིས་ཆུ་ཟོམ་ཆུས་བཀང་སྟེ་
ཕྱིར་རང་ཡུལ་ལ་ལོག་ཅིག
༢༣
ཁྱེད་ཀྱིས་སེམས་ཀྱི་གསང་བ་དེ་སྦེད་པར་མ་བྱེད། ང་ཡི་གྲོགས་
པོ་ལགས། ང་ལ་ཤོད་དང་ཁ་རོག་གེར་ང་གཅིག་པུར་བཤད་རོགས།
གད་མོ་དགོད་པ་འདི་ལྟར་ཞི་དུལ་ཡིན་ལ་སྨྲ་བ་འདི་ལྟར་ངག་འཇམ་
ཡིན་པའི་ཁྱོད་རང་། ངས་སེམས་ཀྱིས་ཉན་པ་ལས་རྣ་བས་ཉན་ཙམ་
མ་ཡིན།མཚན་མོའི་སྨག་རུམ་སྟུག་ལ་གཞིས་ཁྱིམ་ལྷིང་ཞིང་འཇགས།
བྱེའུའི་ཚང་མལ་ཡང་སྟུག་པོ་གཉིད་ཀྱིས་བཏུམ། སོམ་ཉིའི་མིག་ཆུ་
དང་ཁེར་ལབ་ཀྱི་འཛུམ་ཆུང་། ཁྱེད་ཀྱི་མངར་སྐྱུར་འདྲེས་མའི་སེམས་
གཏམ་མཐའ་དག་ང་ལ་བརྗོད་རོགས་གནང་།
༢༤
“ང་ཚོའི་གནས་འདིར་ཕེབས་དང་། གཞོན་ནུ་ལགས། ང་ཚོ་ལ་
དྲང་མོར་བརྗོད་རོགས། ཁྱེད་ཀྱི་མིག་མདངས་ཁྲོད་ཅིའི་ཕྱིར་སྨྱོ་རྟགས་
མངོན་པ་ཡིན”
“ངས་རི་སྐྱེས་རྒྱ་མེན་མེ་ཏོག་བསྲེས་པའི་བདུད་རྩི་འཐུང་བས་
ཡིན་ནམ་ཅི་ཡིན་ང་རང་ཉིད་ལ་ཆ་མ་འཚལ། ངའི་མིག་མདངས་སུ་
སྨྱོ་རྟགས་མངོན་འདུག”
“ཨ། ངོ་རེ་གནོངས།”
“རེད་ཡ། མི་ལ་ལ་ནི་སྤྱང་གྲུང་འཛོམས་ལ་འགའ་ཞིག་ནི་བླུན་
ཞིང་ལྐུགས། མི་ལ་ལ་ནི་ཏན་ཏན་ཏིག་ཏིག་ཡིན་ལ། འགའ་ཞིག་ནི་
ཤེས་མེད་ཚོར་མེད་ཅིག མིག་ཟུང་ལ་ལར་འཛུམ་མདངས་བཞད་ཅིང་།
འགའ་རུ་མིག་ཆུ་འཁྱིལ།ང་ཡི་མིག་ལ་སྨྱོ་རྟགས་མངོན།”
“གཞོན་ནུ་ལགས། ཁྱེད་རང་གཡོ་འགུལ་མེད་པར་སྡོང་གྲིབ་ཏུ་
འགྲེངས་ནས་འདུག་དོན་ཅི།”
“བདག་གི་སེམས་ཀྱི་རྡོག་ཁྲིས་ལྕི་མོས་བདག་གི་གོམ་ཁ་མནན་
ཞིང་ངལ་བར་བྱས་པས། བདག་སྡོང་གྲིབ་འོག་ཏུ་གཡོ་འགུལ་མེད་
པར་འགྲེང་བཞིན་ཡོད།”
“ཨ། ངོ་རེ་གནོངས།”
“རེད་ཡ། མི་ལ་ལ་ནམ་ཡང་མདུན་ནས་མདུན་དུ་སྐྱོད་ཅིང་། མི་
ལ་ལ་ནམ་ཡང་ཉེ་འཁོར་དུ་འཁྲེངས་ཤིང་ཞེན་ཆགས་ཀྱི་ཕུར་བས་
དམ་དུ་བཏགས། ཡང་མི་ལ་ལར་རང་དབང་ལྡན་ཞིང་། ལ་ལ་ནི་
གཞན་དབང་གི་ལྕགས་སྒྲོག་གིས་བཅིངས་ནས་ཡོད།
བདག་སེམས་ཀྱི་རྡོག་ཁྲིས་ལྕི་མོས་བདག་གི་གོམ་ཁ་མནན་ཅིང་
ངལ་བར་བྱས།”
༢༥
“ཁྱེད་ཀྱི་གཏོང་ཕོད་ཀྱི་ཕྱག་ཟུང་གིས་ཅི་ཞིག་གནང་ཡང་ངས་
ལེན་པར་བྱ། དེ་ལས་ལྷག་པ་ཞིག་ངས་སློང་བར་མི་བྱ།”“རེད། རེད།
ངས་ཁྱོད་ཤེས་ཡོད། མཛངས་སྤྱོད་ལྡན་པའི་སློང་མོ་བ། ཁྱོད་ཀྱིས་མི་
གཅིག་གི་ཡོད་ཚད་སློང་བར་བྱེད།”“གལ་ཏེ་ཁྱེད་ཀྱིས་ང་ལ་མེ་ཏོག་གི་
རོ་མ་ཞིག་བྱིན་ནའང་ངས་དེ་ཉིད་སེམས་སྟེང་དུ་གཅེས་པར་ཉར་ངེས།”
“གལ་ཏེ་མེ་ཏོག་སྟེང་དུ་ཚེར་མ་ཡོད་ན།”
“ངས་བསྲན་པར་བྱེད།”
“རེད། རེད། ངས་ཁྱོད་ཤེས་ཡོད། མཛངས་སྤྱོད་ལྡན་པའི་སློང་མོ་
བ༑ ཁྱེད་ཀྱིས་མི་གཅིག་གི་ཡོད་ཚད་སློང་བར་བྱེད།་་གལ་ཏེ་ཁྱོད་
ཀྱིས་ངའི་ངོ་གདོང་ལ་ཆགས་མིག་གི་ཟུར་མདའ་འཕངས་ཚེ། ང་ཡི་
ཚེ་སྲོག་ལྔ་ལམ་དུ་མ་ཕྱིན་བར་དུ་སྦྲང་རྩི་བཞིན་མངར།” “གལ་ཏེ་དེ་
ནི་སྙིང་རྗེ་མེད་པའི་ཟུར་མིག་ཅིག་ཡིན་ན།” “དེས་ང་ཡི་སྙིང་དམར་
བརྟོལ་བར་བྱེད་“རེད། རེད། ངས་ཤེས་ཡོད། མཛངས་སྤྱོད་ལྡན་པའི་
སློང་མོ་བ། ཁྱེད་ཀྱིས་མི་གཅིག་གི་ཡོད་ཚད་སློང་བར་བྱེད།”
༢༦
“བརྩེ་བ་ཡིས་ཁྱེད་ལ་གདུང་བ་བསྐྱལ་འོང་ནའང་དེ་ལ་ཡིད་ཆེས་
བྱོས། སེམས་ཀྱི་སྒོ་མོ་མི་གཏོད་རོགས་“ ཨ། མིན་ཏེ། ངའི་གྲོགས་པོ་
ལགས། ཁྱོད་ཀྱི་སྐད་ཆ་དེ་ཅི་འདྲའི་རབ་རིབ་ཅིག་རེད་ཨང་། ངས་ཧ་
མི་གོ” “སེམས་ནི་མིག་ཆུ་རྡོག་པོ་གཅིག་དང་སྙན་ངག་ཅིག་གི་མཉམ་
དུ་མི་ལ་འབུལ་གྱིན་ཡོད།ང་ཡི་སྙིང་ཉེ་བའི་མི་མང་།”“སྤྲོ་བ་དེ་ཟིལ་བ་
བཞིན་དུ་གཉོམ་ལ་དེ་དགོད་ཀྱིན་དགོད་ཀྱིན་ཡལ་འགྲོ། འོན་ཀྱང་སྐྱོ་
གདུང་ནི་ཤུགས་དྲག་པ་ཡིན་ལ་ཡུན་གནས་ཀྱང་ཡིན། སྐྱོ་གདུང་གིས་
ཕྱུག་པའི་བརྩེ་བ་དེ་ཁྱེད་ཀྱི་མིག་ཟུང་ལས་སད་པར་གྱིས་ཤིག་
“ཨ། མིན་ཏེ། ངའི་གྲོགས་པོ་ལགས། ཁྱེད་ཀྱི་སྐད་ཆ་ཧ་ཅང་རབ་
རིབ་ཡིན་པས་ངས་རྟོགས་པར་མ་གྱུར” “མེ་ཏོག་པདྨ་ཉི་མའི་སྤྱན
སྔར་བཞད་ནས་རང་ཉིད་ཀྱི་ཡོད་ཚད་རློག་པར་བྱེད། རྟག་བརྟན་གྱི་
དགུན་ཁའི་ན་བུན་ཁྲོད། ཁོས་མེ་ཏོག་གི་གང་བུ་སྦྲིམ་པར་མི་ནུས”
“ཨ༑ མིན་ཏེ། ངའི་གྲོགས་པོ་ལགས། ཁྱེད་ཀྱི་སྐད་ཆ་ཅི་འདྲའི་རབ་
རིབ་ཅིག་རེད་ཨང་།ངས་རྟོགས་མ་བྱུང་”
༢༧
ཁྱོད་ཀྱི་དོགས་པ་འདྲེས་པའི་མིག་འོད་ནང་དུ་སྐྱོ་ངལ་མཆིས།
དེས་ང་ཡི་དྲན་ཚུལ་རྟོགས་པ་ནི།ཟླ་བས་རྒྱ་མཚོ་ཆེན་པོའི་གཏིང་རིམ་
དཔག་ནུས་པ་དང་འདྲའོ། །ངས་ང་ཡི་ཚེ་སྲོག་གི་ཐོག་མཐའ་ཡོད་ཚད།
སྦ་གསང་ཅི་ཡང་མེད་པར་ཁྱེད་ཀྱི་མིག་མདུན་དུ་རྗེན་པར་བསྟན་
ཡོད་ཀྱང་། ཁྱེད་ཀྱིས་ང་ངོ་ཤེས་མི་སྲིད།
གལ་ཏེ་དེ་ནི་ནོར་བུ་ཞིག་ཡིན་ཚེ། ངས་དེ་ཚལ་བར་སྟོང་གི་རིལ་
བུར་བཏང་སྟེ། སྐེ་རྒྱན་བགྱིས་ཤིང་ཁྱེད་ཀྱི་མགྲིན་པར་འདོགས་ངེས།
གལ་ཏེ་དེ་ནི་སྒོར་ཞིང་ཆུང་ལ་དྲི་བསུང་འཐུལ་བའི་མེ་ཏོག་རྐང་
གཅིག་ཡིན་ན། ངས་དེ་ཡལ་ག་ལས་བཏོགས་ཏེ་ཁྱེད་ཀྱི་སྐྲ་སྟེང་དུ་
འདོགས་པར་བྱེད་ཐུབ། འོན་ཀྱང་དེ་ནི་སེམས་རེད། བདག་གི་སྙིང་
སྡུག་ལགས། གང་ཞིག་དེ་ཡི་གཏིང་མཐའ་ཡིན་ནམ། དེ་ནི་ཁྱེད་རང་
རྒྱལ་མོ་ཡིན་ཡང་རྒྱལ་ཁབ་འདིའི་མུ་མཐའ་མི་རྟོགས་པ་བཞིན།
གལ་ཏེ་དེ་ནི་ཡུན་ཙམ་གྱི་སྤྲོ་སྐྱིད་ཡིན་ཚེ། དེ་ནི་དགའ་སྤྲོའི་འཛུམ་
ཆུང་ཁྲོད་དུ་མེ་ཏོག་བཞིན་བཞད་པར་བྱེད་ལ། ཁྱེད་ཀྱིས་དེ་ཉིད་མྱུར་
དུ་མཐོང་ཞིང་རྟོགས་པར་འགྱུར་ངེས། གལ་ཏེ་དེ་ནི་ཡུད་ཙམ་གྱི་སྡུག་
བསྔལ་ཞིག་ཡིན་ཚེ། དེ་ནི་ཞུ་ནས་དྭངས་གཙང་གི་མིག་ཆུ་ལ་གྱུར་
ཅིང་། ཚིག་འབྲུ་གཅིག་ཀྱང་མི་སྨྲ་བར་སེམས་གཏིང་གི་གསང་བ་ཕྱི་
རུ་འདོན་ངེས།
འོན་ཀྱང་། དེ་ནི་བརྩེ་དུང་རེད། ངའི་སྙིང་སྡུག་ལགས། དེའི་དགའ་
སྤྲོ་དང་སྡུག་བསྔལ་ནི་མཐའ་ཡས་ཤིང་། དེའི་དགོས་འདོད་དང་རྒྱུ་ནོར་
ལོངས་སྤྱོད་ནི་འཛད་པ་མེད། ཁྱོད་ཁོ་དང་གློ་བ་ཉེ་ཚུལ་ནི་ཁོ་ཁྱོད་ཀྱི་
ཚེ་སྲོག་ཡིན་པ་བཞིན་མོད། འོན་ཀྱང་ཁྱེད་ཀྱིས་ནམ་ཡང་འདིའི་ཡོད་
ཚད་རྟོགས་མི་ནུས།
༢༨
བདག་ལ་སྐད་ཆ་བཤད་རོགས། བདག་གི་སྙིང་སྡུག་ལགས། ཁྱེད་
ཀྱིས་དབྱངས་སུ་བཀུག་པའི་གླུ་དེ་ཅི་ཡིན་བདག་ལ་ངག་ཐོག་ནས་
བཤད་རོགས། མཚན་མོའི་སྨག་རུམ་སྟུག་ལ་སྐར་ཚོགས་སྤྲིན་གསེབ་
ཏུ་ཡིབས་སོང་།རླུང་བུས་ལོ་འདབ་ཁྲོད་ནས་ཤུགས་གླུ་ལེན།
ངས་སྐྲ་ལོ་རྒྱབ་ཏུ་ལྟོད་ཅིང་། གནམ་མདོག་གི་ཕྱི་གོས་ཀྱིས་ང་
རང་མཚན་སྨག་བཞིན་དུ་དམ་པོར་བཏུམས། ངས་ཁྱེད་ཀྱི་མགོ་
བོ་རང་གི་བྲང་ཁར་དམ་དུ་འཁྱུད་པར་བྱས། མངར་འཇམ་གྱི་ལྷིང་
འཇགས་ཁྲོད་དུ་ཁྱེད་ལ་སྙིང་གཏམ་ཤུབ་བུར་བརྗོད། ངས་མིག་ཟུང་
བཙུམས་ཏེ་ཁུ་སུམ་མེར་ཉན།ངས་ཁྱེད་ཀྱི་ཞལ་རིས་ལ་བལྟ་མི་སྲིད།
ཁྱེད་ཀྱིས་སྙིང་གཏམ་བཤད་ཚར་རྗེས། ང་ཚོས་གཡོ་འགུལ་ཙམ་
ཡང་མི་བྱེད་པར་ཁུ་སིམ་པོར་འདུག ལྗོན་ཤིང་ཁོ་ནས་སྨག་རུམ་ཁྲོད་
དུ་ཕན་ཚུན་ལ་ཤུབ་ཤུབ་སྨྲ། སྐྱ་རེངས་བཀྱགས་བྱུང་། ཉི་འོད་འཆར་
ལ་ཉེ། ང་ཚོ་ཕན་ཚུན་གྱི་གདོང་ལ་གྱེར་ཅིང་དེ་ནས་རང་རང་གི་མི་
གཅིག་པའི་བགྲོད་ལམ་སྟེང་དུ་བཞུད། བདག་ལ་སྐད་ཆ་ཤོད་དང་ང་
ཡི་སྙིང་སྡུག་ལགས། ཁྱེད་ཀྱིས་དབྱངས་སུ་བཀུག་པའི་གླུ་དེ་ཅི་ཡིན་
བདག་ལ་ངག་ཐོག་ནས་བརྗོད་རོགས།
༢༩
ཁྱེད་ནི་དགུང་ཁའི་སྤྲིན་པ་ལེབ་མོ་ཞིག བདག་གི་རྨི་ལམ་གྱི་
ནམ་མཁར་ལྡིང་བར་བྱེད། བདག་གིས་ནམ་ཡང་བརྩེ་ཞེན་དང་འདོད་
རྔམ་གྱིས་ཁྱེད་ཉིད་ཞིབ་འབྲི་བྱེད། ཁྱེད་ནི་བདག་གཅིག་པུའི་ཡིན།
བདག་གཅིག་པུའི་ཡིན། བདག་གི་མུ་མཐའ་བྲལ་བའི་རྨི་ལམ་ཁྲོད་དུ་
བཞུགས་མཁན་དེ་ཡིན། ཁྱེད་ཀྱི་རྐང་བ་གཉིས་ནི་བདག་སེམས་ཀྱི་རེ
འདུན་བཞིན་དམར་མདངས་བཀྲ་བའི་རྒྱ་སེའི་མེ་ཏོག་ཅིག་དང་འདྲ།
བདག་གི་ནུབ་ཁའི་གླུ་གཞས་འཚོལ་སྡུད་པ། བདག་གི་སྡུག་བསྔལ་གྱི་
ཆང་རག་གིས་ཁྱེད་ཀྱི་མཆུ་སྒྲོས་ལ་མངར་སྐྱུར་གྱི་དྲོ་བ་སྦྱིན་ཡོང་
ཁྱེད་ནི་བདག་གཅིག་པུའི་ཡིན། བདག་གཅིག་པུའི་ཡིན། བདག་
གི་ལྷིང་འཇགས་ཀྱི་རྨི་ལམ་ཁྲོད་དུ་བཞུགས་མཁན་ཁྱོད། བདག་གི་
འདོད་སྲེད་ཀྱི་གྲིབ་མ་སྟུག་པོས་ཁྱེད་ཀྱི་མིག་འབྲས་ནག་པོར་སྒྱུར་
བར་བྱེད། བདག་གི་ཟུར་མིག་གི་གཏིང་རིམ་ལ་ཕུར་ཚུགས་སུ་ལྟ་བའི་
རྣམ་ཤེས་གསོན་པོ་དེ།
བདག་གིས་ཁྱེད་རང་ལ་འཇུས་ཏེ་དམ་དུ་འཁྱུད། བདག་གི་སྙིང་
སྡུག་ལགས། བདག་གི་གླུ་དབྱངས་ཀྱི་དྲ་རྒྱའི་ཁྲོད། ཁྱེད་ནི་བདག་
གཅིག་པུའི་ཡིན། བདག་གཅིག་པུའི་ཡིན། བདག་གི་རྟག་བརྟན་གྱི་རྨི་
ལམ་ཁྲོད་དུ་བཞུགས་མཁན་ཁྱོད་རང་ཡིན།
༣༠
བདག་ལ་བཤད་རོགས། འདི་དག་ཡོད་ཚད་ངོ་མ་ཡིན་ནམ།
བདག་གི་སྙིང་སྡུག་ལགས། བདག་ལ་བཤད་རོགས། འདི་ནི་དོན་ངོ་མ་
ཡིན་ནམ། མིག་ཟུང་གཉིས་ལས་གློག་འོད་འཕྲོས་ན། སྨག་རུམ་གྱིས་
བཏུམ་པའི་ཁྱེད་ཀྱི་བྲང་ཁའི་འོ་འཛིན་ལ་འོད་སྣང་སྦྱིན་ཞིང་། དེས་
རླུང་འཚུབ་དང་འདྲ་བའི་ལན་ཞིག་སྟེར་ཡོང་། བདག་གི་མཆུ་སྒྲོས་
ནི་ངོ་མ་ཆེས་ཐོག་མའི་བརྩེ་དུང་གི་ཟེའུ་འབྲུ་ནང་བཞིན་ཞིམ་མངར་
ལྡན་པ་ཞིག་ཡིན་ནམ། ཡལ་ཟིན་པའི་ཟླ་ལྔ་བའི་ཕྱིར་དྲན་སྔར་བཞིན་
བདག་གི་ཡན་ལག་ཏུ་འཁྱུད་པར་བྱེད་དམ། ས་ཆེན་འདི་རྒྱུད་མངས་
ཤིག་དང་འདྲ་བར། བདག་གི་རྐང་གཉིས་ལ་རེག་པ་ཙམ་གྱིས་སྙན་
ངག་གི་གླུ་དབྱངས་ལེན་པར་བྱེད་དམ། བདག་མཐོང་དུས་མཚན་
མོའི་མིག་ཟུང་ལས་ཆར་འབབ་ཅིང་། ཞོགས་པའི་ཉི་ཟེར་ཡང་བདག་
གི་ལུས་སུ་ཁྱབ་པར་བྱེད་པ་དངོས་གནས་ཡིན་ནམ། ཁྱེད་ཀྱི་བརྩེ་བ་
ཡིས་དུས་རབས་མང་བོ་དང་འཇིག་རྟེན་མང་བོ་བརྒྱུད་ནས་བདག་
འཚོལ་བར་བྱེད་དམ། མཐར་ཁྱེད་ཀྱིས་བདག་རྙེད་སྐབས། ཁྱེད་ཀྱི་
ཚེ་གང་གི་འདོད་འདུན་དེས། བདག་གི་འཇམ་ལྷོད་ལྷོད་ཀྱི་སྐད་ཆ་
དང་། འོད་ཆེམ་ཆེམ་གྱི་མིག་ཟུང་། དམར་ཆིལ་ཆིལ་གྱི་མཆུ་སྒྲོས། ད་
དུང་རླུང་གིས་བསྐྱོད་པའི་སྐྲ་ལོ་བཅས་ཀྱི་ཁྲོད་ནས་བདེ་སྐྱིད་དང་ཞི་
བདེ་རྙེད་ངེས། འོ་ན། བདག་གི་དཔྲལ་བར་དཔོག་དཀའ་བའི་གསང་
བའི་རི་མོ་ཞིག་བཀོད་ཡོད་པ་བདེན་ནམ། བདག་ལ་ཤོད་དང་། བདག་
གི་སྙིང་སྡུག་ལགས། འདི་དག་ཡོད་ཚད་བདེན་པ་ཡིན་ནམ།
༣༡
ང་ཁྱེད་ལ་དགའ། ངའི་སྙིང་སྡུག་ལགས། ཁྱེད་ཀྱིས་བདག་གི་
བརྩེ་བ་ལ་གུ་ཡངས་གཏོང་རོགས། འཕུར་ལམ་བོར་བའི་བྱེའུ་ཞིག
དང་འདྲ་བར་བདག་རྙི་ལ་ཚུད་སོང་། བདག་གི་སྙིང་ཆུང་ལྷོག་ལྷོག་ཏུ་
ལྡིང༌། སྐབས་འདིར་སྙིང་ཆུང་འདིས་གསང་བའི་གདོང་རས་ཕུད་པས་
འདི་ཉིད་དམར་རྗེན་ཡིན། འདི་ལ་སྙིང་རྗེས་གོས་ཤིག་གཡོགས་རོགས།
བདག་གི་སྙིང་སྡུག་ལགས། ཁྱེད་ཀྱིས་བདག་གི་བརྩེ་བ་ལ་བཟོད་སྒོམ་
གནང་རོགས།
སྙིང་སྡུག་ལགས། གལ་ཏེ་ཁྱེད་ཀྱིས་བདག་ལ་བརྩེ་བ་སྤྲོད་མི་ཐུབ་
ན༑ བདག་གི་སྡུག་བསྔལ་ལ་གུ་ཡངས་གཏོང་རོགས།
ཐག་རིང་ནས་བདག་ལ་ཟུར་མིག་མ་འཕེན་རོགས། བདག་ལྐོག་
འཇབ་ཀྱིས་རང་ཉིད་ལ་དབང་བའི་གྲུ་ཟུར་དེར་ཕྱི་ནུར་བྱས་ཏེ་མུན་
ནག་ཁྲོད་དུ་འདུག བདག་གི་ལག་ཟུང་གིས་རྗེན་པར་མངོན་པའི་
ངོ་ཚ་དེ་གཡོག་པར་བྱེད། ཁ་ཕྱིར་ལ་འཁོར་ཞིག་བདག་གི་སྙིང་སྡུག་
ཁྱེད་ཀྱིས་བདག་གི་སྡུག་བསྔལ་ལ་བཟོད་སྒོམ་གནོངས་
ལགས།
རོགས། གལ་ཏེ་ཁྱེད་རང་བདག་ལ་དུང་ན། བདག་གི་སྙིང་སྡུག་
ལགས། ཁྱེད་ཀྱིས་བདག་གི་སྤྲོ་བར་གུ་ཡངས་གནོངས་རོགས། བདག་
གི་སེམས་པ་བདེ་སྐྱིད་ཀྱི་ཤ་འོད་དེས་རྒྱང་དུ་ཁྱེར་འགྲོ་དུས། བདག་
གིས་རྒྱབ་ཏུ་བསྐྱུར་བའི་ཉེན་ཚབ་ཆེ་བའི་གནད་དོན་ལ་འཕྱ་སྨོད
མ་བྱེད། བདག་ཁྲི་སྟེང་དུ་བསྡད་དེ། རང་གི་གཏུམ་སྤྱོད་ཀྱི་བརྩེ་བས་
ཁྱེད་རང་ལ་དབང་སྒྱུར་བྱེད་ཅིང་། བདག་གིས་ལྷ་མོ་ཇི་བཞིན་ཁྱེད་
ལ་དངོས་གྲུབ་སྩོལ་ལ། བདག་གི་ཁེངས་དྲག་ལ་བཟོད་སྒོམ་གནོངས་
རོགས། བདག་གི་སྙིང་སྡུག་ལགས། བདག་གི་སྤྲོ་བ་ལའང་བཟོད་སྒོམ་
གནོངས་རོགས།
༣༢
བརྡ་ཙམ་མེད་པར་གྱེས་ཕྱག་མ་འབུལ་རོགས། བདག་གི་སྙིང་
སྡུག་ལགས། བདག་གིས་ཞག་གང་བོར་བལྟས་པས། ད་ལྟ་བདག་གི་
ངོ་གདོང་གཉིད་ཀྱིས་དུབ་ནས་ཡོད། བདག་གི་རྨི་ལམ་ཁྲོད་ནས་ཁྱེད་
རང་བོར་འགྲོ་བསམ་ནས་སྐྲག་སྣང་སྐྱེ། བརྡ་ཙམ་མེད་པར་གྱེས་ཕྱག་
མ་འབུལ་རོགས། བདག་གི་སྙིང་སྡུག་ལགས། བདག་གིས་ལག་ཟུང་
བསྐྱངས་ནས་ཁྱེད་ལ་རེག་པར་སྐྲག་སྣང་སྐྱེས། བདག་གིས་རང་ཉིད་
ལ་དྲིས་དོན་་འདི་ནི་རྨི་ལམ་ཞིག་ཡིན་ནམ་་བདག་གིས་རང་སེམས་
ཁྱེད་ཀྱི་རྐང་གཉིས་ལ་བསྡམས་ཤིང་བྲང་ཁར་དམ་དུ་འཁྱུད་ཐུབ་བམ།
བརྡ་ཙམ་མེད་པར་བདག་ལ་གྱེས་ཕྱག་མ་འབུལ་རོགས། བདག་གི་
སྙིང་སྡུག་ལགས།
༣༣
བདག་གིས་ཁྱེད་རང་ངོ་ཤིས་པ་སླ་དྲག་པས་ཁྱེད་ཀྱིས་བདག་རྩེད་
ཆས་བྱས།
ཁྱེད་ཀྱི་འཛུམ་ཟེར་གྱིས་བདག་གི་མཐོང་ལམ་བཀག་སྟེ་ཁྱེད་ཀྱི་
མིག་ཆུ་འགེབ་པར་བྱེད།
བདག་གིས་ཤེས་ཡོད།བདག་གིས་ཁྱེད་ཀྱི་ཐབས་ཇུས་ཤེས་ཡོད།
ཁྱེད་ཀྱིས་ནམ་ཡང་ཁྱེད་ཀྱིས་བཤད་འདོད་པའི་སྐད་ཆ་མི་བཤད།
བདག་གིས་ཁྱེད་ལ་གཅེས་འཛིན་མི་བྱ་བར་སྐྲག་ནས།
ཁྱེད་ཀྱིས་ཐབས་བརྒྱ་ཇུས་སྟོང་གིས་བདག་ལ་གཡོལ་བར་བྱེད།
ཁྱེད་ཀྱིས་བདག་གཞན་དང་མཉམ་དུ་འགྲོགས་འདྲིས་བྱེད་པར་
ཞེད་ནས།
བདག་ཁྱེད་རང་གཅིག་པུའི་མཐའ་ན་འགྲེངས་ནས་ཡོད།
བདག་གིས་ཤེས་ཡོད།བདག་གིས་ཁྱེད་ཀྱི་ཐབས་ཇུས་ཤེས་ཡོད།
ཁྱེད་རང་ནམ་ཡང་ཁྱེད་རང་འགྲོ་དགོས་པའི་ལམ་དུ་མི་འགྲོ།
ཁྱེད་ཀྱི་དགོས་འདོད་གཞན་ལས་མང་བས་ཁྱེད་རང་ཁུ་སིམ་
མེར་གནས།
ཁྱེད་ཀྱིས་སྣང་མེད་དང་རྩེ་དགོད་དང་ལྷན་དུ་བདག་གི་གནང་
སྦྱིན་ལ་གཡོལ་བར་བགྱིད།
བདག་གིས་ཤེས་ཡོད།བདག་གིས་ཁྱེད་ཀྱི་ཐབས་ཇུས་ཤེས་ཡོད།
ཁྱེད་ཀྱིས་ནམ་ཡང་རང་ཉིད་ཀྱིས་དང་ལེན་བྱེད་འདོད་པ་དག་
དང་ལེན་མི་བྱེད།
༣༤
ཁོས་སྐད་དམའ་མོས་“་བདག་གི་སྙིང་སྡུག་ལགས། མིག་ཟུང་ཕྱེ་
ཞིག”ཅེས་ཟེར།
ངས་ཁོ་ལ་སྡིགས་མོ་བྱེད་བཞིན“སོང”ཞེས་བཤད་མོད། འོན་ཀྱང་
ཁོ་རང་གཡོ་འགུལ་མེད་པར་གནས།
ཁོ་རང་བདག་གི་མདུན་དུ་འགྲེངས་ཏེ་བདག་གི་ལག་ཟུང་ལ་འཇུ་
བར་བྱེད། བདག་གིས་་ཕར་སོངས་ཤིག”ཅེས་བཤད་མོད། འོན་ཀྱང་ཁོ་
རང་མ་སོང་།
ཁོས་ངོ་གདོང་བདག་གི་རྣ་འགྲམ་དུ་ཉེ་བར་བཅར་བྱུང་། བདག་
གིས་ཁོ་ལ་སྡང་མིག་བགྲད་ཀྱིན་ངོ་ཚ་མི་འདུག"ཅེས་བཤད་མོད།
འོན་ཀྱང་ཁོ་རང་འགུལ་ཙམ་ཡང་མི་བྱེད།
ཁོའི་མཆུ་སྒྲོས་བདག་གི་འགྲམ་པར་སྦྱར་བྱུང་། ང་རང་འདར་
ཞོར་དུ་ཁྱོད་ཅི་འདྲའི་སྤོབས་པ་ཆེ་བ་ལ་ཞེས་བཤད།
ཁོས་མེ་ཏོག་རྐང་གཅིག་བདག་གི་སྐྲ་སྟེང་དུ་བཙུགས་སོང༌།
ངས“འདི་འདྲ་བྱས་ཀྱང་དགོས་མེད་རེད”ཅེས་བཤད་མོད།འོན་ཀྱང་ཁོ་
རང་མི་འགུལ་བར་ལངས་ནས་བསྡད།
ཁོས་བདག་གི་མགྲིན་པའི་མེ་ཏོག་གི་ཕྲེང་བ་བླངས་ནས་བུད་
སོང་། བདག་ངུས། བདག་གི་སེམས་ལ་ཁོ་རང་ཅིའི་ཕྱིར་ཕྱིར་མི་ཡོང་
བ་ཡིན་ནམ”ཞེས་དྲིས་པ་ཡིན།
༣༥
“ཁྱེད་ཀྱིས་རང་ཉིད་ཀྱི་གསར་སྐྱེས་མེ་ཏོག་གི་ཕྲེང་བ་བདག་གི་
མགྲིན་པར་སྐོན་ནམ། བདག་གི་སྙིང་སྡུག་ལགས།”
“འོན་ཀྱང་ཁྱེད་ཀྱིས་ཤེས་པར་གྱིས། ངས་བསླེས་པའི་མེ་ཏོག་གི་
ཕྲེང་བ་དེ་ནི། མི་མང་བོ་ཞིག་གི་ཆེད་དུ་ཡིན་ཏེ། ཡུད་ཙམ་རེར་འཕྲད་
པའི་མི་དང་། ཆ་རྒྱུས་མེད་པའི་ས་ཕྱོགས་སུ་གནས་པའི་མི་མང་། ད་
དུང་སྙན་ངག་པའི་གླུ་ཚིག་ལ་འཐིམ་པའི་མི་དག་གི་ཆེད་དུ་ཡིན།
ཁྱེད་ཀྱིས་བདག་གི་སེམས་པ་ཁྱེད་ཀྱི་སྙིང་ཆུང་དམར་བོའི་སྐྱིན་
ཚབ་ཏུ་སློང་བ་འཕྱི་དྲག་སོང་།
དུས་ཤིག་ལ། བདག་གི་མི་ཚེ་ནི་མེ་ཏོག་གི་གང་བུ་ཞིག་དང་འདྲ་
ཞིང་། དེའི་དྲི་ཞིམ་ཡོད་ཚད་སེའུ་འབྲུ་རུ་བཅུག་ཡོད།
ད་ནི་ཡོད་ཚད་བརླག་ཅིང་སྙིགས་མ་དག་ས་གཞིར་ཁྱབ།
མཐུ་ལྡན་གང་གིས་དེ་དག་སླར་ཡང་བསྡུས་ཤིང་གསོན་པོར་
གནས་པར་བྱེད་ནུས་པ་སུ་ཡིས་རྟོགས།བདག་གི་སེམས་ནི་མི་གཅིག་
ཁོ་ནར་ཕུལ་བ་མ་ཡིན་གྱི།ཁོ་ནི་མི་མང་བོ་ཞིག་ལ་སྤྲད་ཡོད།
༣༦
བདག་གི་སྙིང་སྡུག་ལགས། སྔོན་གྱི་ཉིན་ཞིག་ལ། ཁྱེད་ཀྱི་སྙན་
ངག་པས་རླབས་ཆེན་གྱི་ལོ་རྒྱུས་སྙན་མོ་ཞིག་ཁོའི་སེམས་སུ་བཅུག་
མྱོང་།
ཨ། བདག་གིས་སེམས་ཆུང་མ་བྱས་པར། བདག་གི་སེམས་པ་
ཁྱེད་ཀྱི་སིལ་སྒྲ་སྒྲོག་པའི་རྐང་གདུབ་དང་འཕྲད་པས་སྐྱོ་གདུང་གིས་
མནར་ཞིང་། དེ་ནི་དུམ་བུར་གས་ནས་སྙན་ངག་གི་ངོ་བོར་གྱུར་ཅིང་
ཁྱེད་ཀྱི་རྐང་འགྲམ་དུ་ཐོར། བདག་གི་གནའ་བོའི་འཐབ་འཛིང་ཁྲོད་ཀྱི་
ལོ་རྒྱུས་ཀྱི་རྒྱུ་ཆ་ཡོད་ཚད། དགོད་སྒྲའི་རླབས་རྒྱུན་གྱིས་བསྐྱམས་ཤིང་
མིག་ཆུས་བརླན་ཏེ་སེམས་ཀྱི་གཏིང་རིམ་ལ་འཐིམ། ཁྱེད་ཀྱིས་ཅིས་
ཀྱང་གྱོང་གུད་འདི་ངའི་ཡོང་སྒོ་ལ་འགྱུར་བར་བྱེད་དགོས། བདག་གི་
སྙིང་སྡུག་ལགས།
བདག་ཤི་རྗེས་རྟག་བརྟན་གྱི་རེ་བ་ཡོད་ཚད་སྟོང་བར་གྱུར་ན།
བདག་གསོན་པའི་སྐབས་སུ་ཉམས་པ་མེད་པར་འགྱུར་བར་སྨོན།
བདག་གིས་གྱོང་གུད་འདིའི་དོན་དུ་མྱ་ངན་མི་བྱེད་ལ། ཁྱེད་ལ་ལེ་
བདའང་མི་བྱེད།
༣༧
སྔ་དྲོ་ཞིག་གི་ཆུ་ཚོད་ཡོད་ཚད་བཏང་སྟེ་བདག་གིས་མེ་ཏོག་གི་
ཕྲེང་བ་ཞིག་བསླེ་བར་འབད་བརྩོན་བྱས་མོད། འོན་ཀྱང་མེ་ཏོག་ས་ལ་
ཐོར་སོང་། ཁྱེད་རང་ལོགས་སུ་བསྡད་དེ་གསང་བའི་ཟུར་མིག་བདག་
ལ་འཕངས། ཟུར་མིག་འདི་ནི་སུ་ཡི་རེད། མུན་ནག་ནང་དུ་སྤྱོད་ངན་
རྩོམ་པར་འཆར་གཞི་འཐེན་མཁན་གྱི་ཟུར་མིག་འདི་སུའི་རེད།བདག་
གིས་གླུ་ཞིག་ལེན་པར་འབད་ཀྱང་ངག་ནས་མ་ཁྲོལ། ཁོང་དགོད་ཅིག་
ཁྱེད་ཀྱི་མཆུ་འདབས་སུ་འགུལ་གྱིན་གདའ། ཁྱེད་ཀྱིས་བདག་ལ་དེའི་
ཕམས་ཉེས་ཀྱི་རྒྱུ་མཚན་དྲིས་བྱུང་། ཁྱེད་ཀྱིས་འཛུམ་ཆུང་གྲོལ་བའི་
མཆུ་འདབས་ལ་དམ་ཞིག་བྱེད་དང་། བདག་གི་གླུ་སྐད་འདི་ཇི་ལྟར་
སྦྲང་མ་བཟི་བོ་ཞིག་པདྨའི་ཁྲོད་དུ་ཁུ་སིམ་མེར་འཛུལ་འགྲོ་བ་བཞིན་
ལྷིང་འཇགས་ཁྲོད་དུ་བོར་སོང་བ་རེད། འདི་ནི་ཕྱི་དྲོ་ཞིག་སྟེ། མེ་ཏོག་
རྣམས་ཀྱིས་འདབ་མ་ཟིམ་པར་བྱེད་པའི་དུས་ལ་སླེབས། བདག་ཁྱེད་
ཀྱི་གམ་དུ་སྡོད་ཆོག་པ་གནང་རོགས། བདག་གི་མཆུ་འདབས་ལ་ཁུ་
སིམ་གྱི་སྐར་འོད་ཁྲོད་དུ་སྒྲུབ་ནུས་པའི་བྱ་བ་དེ་སྒྲུབ་ཏུ་འཇུག་རོགས།
༣༨
ང་རང་ཐོན་ཏེ་ཁྱེད་ལ་གྱེས་ཕྱག་འབུལ་སྐབས། དོགས་འཚེར་གྱི་
འཛུམ་མདངས་ཤིག་ཁྱེད་ཀྱི་མིག་ཀོང་དུ་འཚེར། ངས་འདི་ལྟར་བྱེད་
རྒྱུ་མང་དྲག་སོང་བས། ཁྱེད་ཀྱིས་ང་རང་མྱུར་དུ་ཕྱིར་ལ་སླེབས་ཡོང་
བསམ་ཡོད། ཁྱེད་ལ་དོན་ངོ་མ་བཤད་ན། ང་རང་ཉིད་ཀྱི་སེམས་སུའང་
འདི་འདྲའི་དོགས་པ་བཅངས་ཡོད། དཔྱིད་ཀ་ལོ་རེར་ཤར་འོང་ཞིང་།
ཉ་གང་ཟླ་བར་གྱེས་ཕྱག་ཕུལ་ན། ཡང་བསྐྱར་ཐོན་ནས་འཚམས་འདྲི་
བྱེད། མེ་ཏོག་གིས་ལོ་རེ་བཞིན་ཡལ་ཀའི་སྟེང་དུ་དམར་མདངས་ཀྱི་
འཛུམ་ཆུང་གྲོལ། ངས་ཁྱེད་ལ་གྱེས་ཕྱག་འབུལ་བ་ནི་ཡང་བསྐྱར་ཁྱེད་
ཀྱི་གམ་དུ་ཐོན་ཕྱིར་ཡིན་པ་འདྲ། འོན་ཀྱང་འཁྲུལ་སྣང་དེ་ཏོག་ཙམ་
ཉར་རོགས། སྙིང་རྗེ་དང་བརྩེ་བ་མེད་པར་འདི་ཉིད་རྒྱང་དུ་མ་སྤྱུགས་
རོགས། ང་ཡིས་ཁྱེད་ལ་ང་ནི་གཏན་དུ་ཁྱེད་དང་གྱེས་པ་ཡིན་ཞེས་
བརྗོད་སྐབས། ད་ནི་དོན་དངོས་དེ་སེམས་ཀྱིས་དང་ལེན་བྱོས། མིག་
ཆུའི་ན་བུན་ལ་ཁྱུག་ཙམ་དུ་ཁྱེད་ཀྱི་མིག་མཐའི་གྲིབ་ནག་ཇེ་སྟུག་ཏུ་
གཏོང་དུ་ཆུག བདག་ཡང་བསྐྱར་ཕྱིར་སླེབས་སྐབས་ཁྱེད་ཀྱིས་ཅི་ལྟར
ཁྲེལ་དགོད་བྱེད་འདོད་ན་དེ་ལྟར་གྱིས།
༣༩
བདག་གིས་ཁྱེད་ལ་སེམས་གཏིང་གི་སྐད་ཆ་དེ་བརྗོད་འདོད་སྐྱེས་
ཀྱང་། བདག་གིས་བརྗོད་མི་ཕོད་དེ། ང་རང་ཁྱེད་ཀྱིས་འཕྱ་དམོད་བྱེད་
པར་སྐྲགདེ་བས་ངས་རང་ཉིད་ལ་ཁོང་དགོད་བྱེད་ཀྱིན།གསང་བ་ཡོད་
ཚད་བཞད་གད་ཁྲོད་ནས་གཏོར། ངས་རང་གི་སྡུག་བསྔལ་ཡོད་ཚད་
བཞད་གད་ཀྱིས་ཞི་བར་བྱེད་འདོད་དེ། འོན་ཀྱང་བདག་ཁྱེད་ཀྱིས་ཀྱང་
དེ་བཞིན་བྱེད་པར་སྐྲགངས་ཁྱེད་ལ་སེམས་གཏིང་གི་སྐད་ཆ་དེ་བརྗོད་
འདོད་སྐྱེས་ཀྱང་། བདག་གིས་བརྗོད་མི་ཕོད་དེ། བདག་ཁྱེད་ཀྱིས་ཡིད་
ཆེས་མི་བྱེད་པར་སྐྲག དེ་བས། བདག་གིས་བདེན་པ་རྫུན་པར་བརྫུས་
ཏེ་རང་ཉིད་ཀྱི་སེམས་གཏིང་གི་སྐད་ཆ་དང་ལྡོག་སྟེ་ཁྱེད་ལ་བཤད།
བདག་གིས་རང་ཉིད་ཀྱི་སྡུག་བསྔལ་དགོད་བྲོ་བའི་ངང་བརྗོད་དོན
ནི༑ ང་རང་ཁྱེད་ཀྱིས་དེ་ལྟར་བྱེད་པར་སྐྲག་པས་ཡིན། བདག་གིས་
ཆེས་དཀོན་པའི་ཐ་སྙད་ཀྱིས་ཁྱེད་ཉིད་དཔེ་རུ་བཞེངས་འདོད་ཀྱང་།
བདག་གིས་དེ་ལྟར་བྱེད་མི་ཕོད་དེ། ཁྱེད་ཀྱིས་བདག་ལ་དེ་ལྟ་བུའི་རིན་
ཐང་མི་སྤྲོད་པར་སྐྲག དེ་བས། བདག་གིས་ཁྱེད་ལ་མིང་ངན་བཏགས་
ཤིང་། བདག་གིས་རང་ཉིད་ཀྱི་གོ་མེད་ཚོར་མེད་ཀྱི་བརྩེ་དུང་གི་སྙིང་
སྟོབས་ལ་རང་བསྟོད་བྱེད། ངས་ཁྱེད་ལ་གནོད་པ་བྱེད་དོན་ནི་ཁྱེད་
ཀྱིས་ནམ་ཡང་ངའི་སྡུག་བསྔལ་མི་རྟོགས་པར་སྐྲག་པས་ཡིན། ང་རང་
ཁུ་སིམ་མེར་ཁྱེད་ཀྱི་འགྲམ་དུ་ཙོག་པུར་འདུག་འདོད་ཀྱང་། ངས་དེ་
ལྟར་བྱེད་མི་ཕོད་དེ།ང་རང་གི་སྙིང་ཆུང་དམར་བོ་འཕར་ལྡིང་བྱེད་ཀྱིན་
ཁ་ནས་ཐོན་པར་སྐྲག དེ་བས། ངས་ཆལ་ཆོལ་གྱི་ཁ་བརྡར་གཞོལ་
གྱིན། རང་ཉིད་ཀྱི་སེམས་པ་ཐ་སྙད་ཀྱི་རྒྱབ་ཏུ་སྦས། ངས་རང་ཉིད་ཀྱི་
སྡུག་བསྔལ་ལ་རྩུབ་སྤྱོད་བཀོལ་ནས་ཁ་ལོ་སྒྱུར་བར་བྱེད་དོན་ནི། ཁྱེད་
ཀྱིས་དེ་ལྟར་བྱེད་པར་སྐྲག་པས་ཡིན། ང་རང་ཁྱེད་ཀྱི་འགྲམ་ནས་ལོག་
འདོད་སྐྱེས་ཀྱང་། ངས་དེ་ལྟར་བྱེད་མི་ཕོད་དེ། ཁྱེད་ཀྱིས་ངའི་སྡར་མའི་
རང་གཤིས་རྟོགས་འགྲོ་བར་སྐྲག དེ་བས་ངས་མགོ་བོ་ཡར་ལ་འདེགས་
ཀྱིན་སྣང་མེད་ཀྱིས་ཁྱེད་ཀྱི་མདུན་དུ་གཅར། བར་མཚམས་མེད་པར་
ཁྱེད་ཀྱི་མིག་ཟུང་ལས་གཤར་ཡོང་བའི་ཕོག་ཐུག་གི་ལྡེའུས་བདག་གི་
སྡུག་བསྔལ་གྱི་རྨ་ཁ་ནམ་ཡང་རྙིང་དུ་མི་འཇུག
༤༠
ཨ། ཆང་རག་གིས་ཚད་མེད་བཟི་ཞིང་སྨྱོན་པ་ལྟ་བུའི་ཁྱོད། གལ་
ཏེ་ཁྱེད་ཀྱིས་སྒོ་ཁྱིམ་ལ་རྡོག་པས་གཞུ་ཞིང་མི་མང་གི་མདུན་སར་སྨྱོ་
རྟགས་བསྟན་ན། གལ་ཏེ་ཁྱེད་ཀྱིས་ཞག་གཅིག་གི་རིང་རྒྱབ་ཁུག་སྟོང་
བར་ཕུད་དེ།བག་ཡོད་ཀྱི་མཛུབ་མོ་ནང་དུ་བཀུག་ན།གལ་ཏེ་ཁྱེད་རང་
མཚར་སྣང་གི་ལམ་བུར་སྙེག་བཞིན་ཕན་ཐོགས་དབེན་པའི་དངོས་
པོ་དག་དང་ལྷན་དུ་རྩེད་མོར་གཡེངས་ན། སྙན་པའི་དབྱངས་དང་རྒྱུ་
མཚན་ལ་སྣང་བ་མ་གཏོད།གལ་ཏེ་ཁྱེད་ཀྱིས་དྲག་རླུང་མ་ལྡང་གོང་ལ་
གྲུ་དར་བསྒྲེངས་ཏེ་སྐྱ་གཤོག་དུམ་བུ་གཉིས་སུ་བཏང་ན། ང་རང་ཁྱེད་
ཀྱི་རྗེས་ལ་འབྲང་ཡོང། ཞེ་མཐུན་གྱི་གྲོགས། རོ་བཞིན་བཟི་བར་བྱས་
ཏེ་འཇིགས་པའི་རྗེས་སུ་རྒྱུགས་ཤིག ངས་སྒམ་བརླིང་དང་སྤྱང་དྲུང་
ལྡན་པའི་ཁྱིམ་མཚེས་ཚོ་དང་ལྷན་དུ་འགྲོགས་ཏེ་ཉིན་མཚན་གཉིས་
ཀྱི་དུས་ཚོད་ཆུད་ཟོས་སུ་བཏང་། མང་བོ་རྟོགས་པས་ངའི་སྐྲ་ལོའི་ཁ་
དོག་དུང་ལྟར་བསྒྱུར་ཅིང་། མང་བོར་བལྟས་པས་ངའི་མིག་ཟུང་རབ་
རིབ་ཏུ་བསྒྱུར། ལོ་མང་རིང་ངས་འདི་དག་གང་ས་ནས་བསྒྲུགས་ཏེ་
གནས་གཅིག་ཏུ་སྤུངས་རྗེས། ཡོད་ཚད་རྡོག་པས་བརྫིས་ཤིང་སྟེང་ལ་
ཞབས་བྲོ་འཁྲབ་སྟེ་ཐལ་རྡུལ་དུ་བཏང་ནས་རླུང་ལ་སྤུར། རོ་བཞིན་
བཟི་བར་བྱས་ཏེ་འཇིག་པའི་ཕྱོགས་སུ་འགྲོ་བ་ནི་ཆེས་མཐོ་བའི་ཤེས་
རབ་ཡིན་པ་ངས་ཤེས་ཡོད། ཀྱག་ཀྱོག་གི་སོམ་ཉི་ཡོད་ཚད་ཡལ་བར་
དོར་ཏེ་བདག་ལ་རེ་བྲལ་གྱི་ངང་བདག་གི་བགྲོད་ལམ་འབོར་དུ་འཇུག་
རོགས། བདག་རླུང་འཚུབ་ཅིག་ལ་བདག་གི་རྟོད་ཐག་དང་ལྷན་ཁུར་
དུ་འཇུག་རོགས། འཇིག་རྟེན་ན་བཀུར་འོས་ཀྱི་སྐྱེས་བུ་དང་ངལ་རྩོལ་
བས་གནས་རྟེན་འཆའ་ཞིང་། འཇོན་ཐང་ངོམ་པར་བྱེད་ལ་སྤྱང་དྲུང་
ཡང་ལྡན། ཁོང་ཚོ་ནི་དཀའ་ཚེགས་ཅི་ཡང་མེད་པར་མདུན་གྲལ་དུ་
སླེབས་མཁན་ཞིག་དང་། ཚུལ་མཐུན་གྱིས་རྗེས་སུ་འགྲོ་མཁན་གཉིས་
རེད། ཁོ་ཚོར་བདེ་སྐྱིད་ཀྱི་འཚོ་བ་དང་འབྱོར་ཕྱུག་གི་བྱིན་རླབས་སྩོལ་
ཅིག ང་རང་གླེན་ཞིང་ལྐུགས་ལ་འཇོན་མེད་ནུས་མེད་ཅིག་ཏུ་ཐོངས་
ཤིག རོ་བཞིན་བཟི་ཞིང་འཇིག་པའི་ཕྱོགས་སུ་བསྐྱོད་པ་ནི་བྱ་བ་ཡོད་
ཚད་ཀྱི་མཇུག་འབྲས་ཡིན། ངས་སྐབས་ཐོག་འདིར་ངས་རེ་བ་ཡོད་ཚད་
ཚུལ་མཐུན་གྱིས་གྲལ་ལ་ཚུད་པའི་སྐྱེས་བུ་དག་ལ་འབུལ་བའི་དམ་
བཅས། ང་ལ་ངས་རང་གི་སྦྱང་སྟོབས་ཀྱི་ཤེས་རྒྱའི་ང་རྒྱལ་དང་བདེན་
རྫུན་གྱི་བརྡར་ཤ་གཅོད་པ་ལ་རྒྱབ་ཏུ་དོར་ཆོག་པའི་གནང་བ་སྩོལ་
ཅིག ངས་ཕྱིར་དྲན་གྱི་རྫ་བུམ་རྡུལ་དུ་བརླག་སྟེ་ཆེས་མཐའ་མཇུག་གི་
མིག་ཆུ་གཏོར་བར་བྱེད། སིལ་ཆང་དམར་བོའི་ཝུ་བས་ཁྲུས་བྱས་ཏེ།
ངས་རང་གི་དགོད་སྒྲ་འོད་དུ་འཚེར་བར་བྱེད། ངས་སྐབས་ཐོག་གི་གོ་
གནས་ཀྱི་གོས་ཆེན་ལས་ཐོབ་པའི་ཞི་འཇམ་དང་བདེ་སྐྱིད་ཚལ་བར་
གཤག་པར་བྱེད་དེ། རང་ཉིད་མཁོ་མེད་ཀྱི་མི་ཞིག་བྱས་ཏེ་རོ་བཞིན་
བཟི་ཞིང་འཇིག་པའི་ཕྱོགས་སུ་སྐྱོད་པར་མནའ་ཚིག་བཞག་པ་ཡིན།
༤༡
མིན། བདག་གི་གྲོགས་པོ། ཁྱེད་ཀྱིས་ཅི་ལྟར་བཤད་ཀྱང་རུང་། ང་
ནམ་ཡང་རྣལ་འབྱོར་བ་ཞིག་མི་བྱེད། གལ་ཏེ་མོས་ང་དང་ལྷན་དུ་སྡོམ་
པ་མ་བླང་ན།ང་ནམ་ཡང་རྣལ་འབྱོར་བ་ཞིག་མི་བྱེད།བདག་ལ་འགྱུར་
མེད་ཀྱི་ཆོད་སེམས་ཤིག་ཡོད་པ་ནི། གལ་ཏེ་ང་ལ་དཀའ་ཐུབ་སྤྱོད་པར་
བསིལ་གྲིབ་ལྡན་པའི་སྡོད་གནས་ཤིག་དང་། བློ་སེམས་མཐུན་པའི་
གྲོགས་ཤིག་མ་རྙེད་ན། ང་ནམ་ཡང་རྣལ་འབྱོར་བ་ཞིག་ཏུ་འགྱུར་མི་སྲིད།
མིན། ང་ཡི་གྲོགས་པོ། གལ་ཏེ་ལྗོན་གྲིབ་ཁྲོད་དུ་སྤྲོ་སྐྱིད་ཀྱི་བྲག་
ཅ་མེད་ཅིང་། རྒྱ་སེའི་མདོག་གི་སྨད་གཡོག་རླུང་ཁྲོད་དུ་བསྐྱོད་པ་མེད་
ན༑ང་རང་ནམ་ཡང་ངའི་ཐབ་ཚང་དང་ཁྱིམ་ཚང་ལ་ཁ་མི་འབྲལ།
གལ་ཏེ་གུར་ཀུམ་གྱི་ཡལ་འདབ་རླུང་བུས་ལྷབ་ལྷུབ་ཏུ་གཡོ་བར་
མི་བྱེད་ཅིང་། ཤུབ་བུར་བཟླ་བའི་སྙིང་གཏམ་གྱིས་ཀྱང་ཁུ་སིམ་དེ་ལྷིང་
འཇགས་ཆེ་རུ་གཏོང་མི་ཐུབ་ཚེ། ང་ནམ་ཡང་རྣལ་འབྱོར་བ་ཞིག་བྱེད་
མི་སྲིད།
༤༢
བཀུར་བར་འོས་པའི་སྐུ་ངོ་ལགས། ཉེས་ཅན་འདི་གཉིས་ལ་གུ་
ཡངས་གཏོང་རོགས། དེ་རིང་དཔྱིད་རླུང་དྲག་ཏུ་ལྡང་ཞིང་འཚུབ་མ་
འཁོར་ཏེ། ས་རྡུལ་དང་སྡོང་ལོ་ཚང་མ་རྒྱང་དུ་ཁུར་ལ། དེ་དག་དང་ལྷན་
དུ་ཁྱེད་ཀྱི་བསླབ་བྱ་མཐའ་དག་བོར་བརླག་ཏུ་ཕྱིན།
སློབ་དཔོན་ལགས། མི་ཚེ་ལ་སྙིང་བོ་མི་འདུག་མ་གསུངས་
རོགས། ང་ཚོ་ལ་མཚོན་ན་འཆི་བ་དང་ལྷན་དུ་ཐེངས་གཅིག་གི་
གན་ཆིངས་བཞག་ཡོད་པས། སྤྲོ་སྣང་ལྡན་པའི་དུས་ཚོད་ཐུང་ངུ་
ཙམ་གྱི་རིང་ང་ཚོ་རྟག་བརྟན་གྱི་ངོ་བོར་གནས་དགོས། རྒྱལ་བོའི་
གཏུམ་དྲག་གི་དམག་དཔུང་ཡོང་སྟེ་ང་ཚོར་འཐབ་ན་ཡང་། ང་ཚོས་
སྐྱོ་གདུང་གིས་མགོ་བོ་འཕྲེད་དུ་གཡུག་ཞོར“སྤུན་ཟླ་ཚོ། ཁྱེད་ཚོས་
ང་ཚོར་ཟིང་ཆ་བཟོ་བཞིན་འདུག”ཅེས་བཤད་ངེས། གལ་ཏེ་ཁྱེད་ཚོས་
ངེས་པར་དུ་འུར་ཟིང་གི་རྩེད་མོ་འདི་སྐྱོང་དགོས་ན། ས་ཕྱོགས་གཞན
ཞིག་ཏུ་སོང་ནས་སྐྱོངས་རོགས། རྒྱུ་མཚན་ནི། ང་ཚོ་སྐད་ཅིག་ཙམ་གྱི་
རིང་ཁོ་ན་ལས་རྟག་བརྟན་གྱི་ངོ་བོར་གནས་མི་ཐུབ། གལ་ཏེ་མཛའ་
མཐུན་གྱི་མི་རྣམས་ཐོན་ནས་ང་ཚོ་བསྐོར་ན། ང་ཚོས་གུས་གུས་ཞུམ་
ཞུམ་ངང་མགོ་བོ་དུད་ཞོར་དུ་བཤད་དོན། གཟི་བརྗིད་འདིས་ང་ཚོ་
ངོ་ཚའི་གནས་ལ་སྦྱར་སོང་། ང་ཚོ་གནས་སའི་མུ་མཐའ་བྲལ་བའི་
མཁའ་དབྱིངས་ལ་བར་སྟོང་དེ་འདྲ་མང་བོ་མེད། རྒྱུ་མཚན་ནི་དཔྱིད་
ཀྱི་མེ་ཏོག་ཁྲ་ཆིལ་ལེར་བཞད་ཅིང་སྦྲང་མའི་བྲེལ་མྱུར་གྱི་གཤོག་
འདབ་ཕན་ཚུན་ལ་འཐབ་པར་བྱེད། ང་ཚོ་དྲང་སྲོང་གཉིས་བཞུགས་
སའི་ལྷ་ཡུལ་ཆུང་བ་འདིའི་གུ་དོག་པའི་རྣམ་པ་ལ་དགོད་རེ་བྲོ་ཨང་།
༤༣
རང་གི་རྐང་རྗེས་ཡོད་ཚད་མགྱོགས་མྱུར་ངང་གསུབ་པར་ལྷ་ལ་
གསོལ་བ་འདེབས་མཁན་གྱི་འགྲུལ་བ་ཚོ། གང་ཞིག་སྟབས་བདེ་ཞིང་
སླ་ལ་མིག་མདུན་དུ་ཡོད་ན་དེ་ཉིད་འཛུམ་གྱིས་སྤྲས་ཏེ་སྙིང་དབུས་སུ་རུམ་ཞིག
དེ་རིང་ནི་ནམ་འཆི་མ་ངེས་པའི་འཆར་སྣང་གི་དགའ་སྟོན་ཞིག་
ཡིན་པས།
རླབས་ཕྲན་སྟེང་དུ་འོད་ཆེམ་ཆེམ་དུ་འཕྲོ་བའི་ཟླ་འོད་བཞིན།
ཁྱེད་ཀྱི་འཛུམ་མདངས་དེ་དོན་གྱིས་སྟོང་ཡང་སྤྲོ་སྣང་ལྡན་པར་བཞད་དུ་ཆུག
ལྗོན་ཤིང་གི་ལོ་མའི་རྩེ་མོ་ནས་ཟིལ་བ་ཁྲོམ་ཁྲོམ་དུ་འབབ་པ་
བཞིན། དུས་ཚོད་ཀྱི་ཟུར་སྣེ་རེ་རེ་ནས་ཁྱེད་ཀྱི་ཚེ་སྲོག་ལ་ལྡེམ་མྱུར་
ལྡན་པའི་ཞབས་བྲོ་འཁྲབ་ཏུ་ཆུག
རྒྱུད་སྐུད་ཀྱི་སྟེང་ནས་སྐད་ཅིག་ལ་ཡལ་འགྲོ་བའི་གདངས
དབྱངས་དེ་དཀྲོལ་རོགས།
༤༤
ཁྱེད་རང་ང་དང་གྱེས་ཏེ་རང་ཉིད་ཀྱི་ལམ་དུ་བུད་སོང་།
ངའི་བསམ་པར་ངས་ཁྱེད་ཀྱི་ཆེད་དུ་སེམས་སྡུག་བྱེད་ཅིང་།
གསེར་མདོག་གི་གླུ་ཚིག་ནང་དུ་ཁྱོད་ཀྱི་ཁེར་རྐྱང་དང་ལྷིང་འཇགས་ཀྱི་
སྣང་བརྙན་བཞེངས་སྐྲུན་བྱེད།
འོན་ཀྱང་། བདག་གི་ལས་བསོད་དམན་ལ་དུས་ཚོད་ཀྱང་སྐད་
ཅིག་ཙམ་ཡིན་པས། ལང་ཚོ་ནི་ལོ་རེ་བཞིན་ཟད་འགྲོ། དཔྱིད་ཀྱི་ཉིན་
མོ་མི་ཡལ་བར་སླ། གཉོམ་ཆུང་གི་གསར་སྐྱེས་མེ་ཏོག་དག་དོན་མེད་
དུ་འཆི་ལ། སྤྱང་དྲུང་ལྡན་པའི་མི་ཡིས་ང་ལ་ཉེན་སྐུལ་བྱས་དོན། ཚེ་
སྲོག་ནི་པད་འདབ་སྟེང་གི་ཟིལ་བ་རྡོག་གཅིག་ཙམ་རེད། ངས་འདི་
དག་ཡོད་ཚད་སྣང་མེད་དུ་བསྐྱུར་ནས། ད་དུང་རང་ཉིད་ལ་རྒྱབ་ཀྱིས་
ཕྱོགས་པའི་མི་དེའི་རྗེས་སུ་བཅེར་ཏེ་འདུག་དགོས་སམ།
འདི་ནི་ཕན་པ་མེད་ལ་གླེན་རྟགས་ཤིག་ཀྱང་ཡིན་ངེས། རྒྱུ་མཚན།
དུས་ཚོད་ཤིན་ཏུ་ཐུང་བས་སོ།།
འོ་ན། ཤོག་དང་། ཆར་སྒྲ་ཆིལ་ཆིལ་དུ་སྒྲོག་པའི་བདག་གི་ཆར་
དུས་ཀྱི་མཚན་མོ་ལགས་ཕེབས་དང་།
འཛུམ་ཆུང་གྲོལ་ཤོག བདག་གི་གསེར་མདོག་གི་སྟོན་ཁ་ལགས།
ཕེབས་ཤོག་སྐྱོ་བ་དང་སྡུག་བསྔལ་མེད་པའི་ཟླ་བཞི་བ། གང་སར་ལང་
ཚོའི་མཆུ་སྦྱོར་གཏོར་ཞིང་འགྲེམ་བཞིན་ཕེབས་ཤོག ཁྱོད་ཕེབས་ཤོག
ད་དུང་ཁྱོད། ཁྱོད་ཀྱང་ཕེབས་ཤོག བདག་གི་མཛའ་མཐུན་གྱི་གྲོགས་
པོ་ཚོ།ང་ཚོ་ཚང་མ་མི་རྟག་པ་ཡིན་པ་ཁྱེད་ཀྱིས་ཀྱང་ཤེས་ཡོད།སེམས་
པ་རྒྱང་དུ་ཁྱེར་ཟིན་པའི་བུད་མེད་ཅིག་གི་ཆེད། དམར་ཆུང་སེམས་ལ་
གས་ཆག་ཤོར་དུ་འཇུག་པ་ནི་སྤྱང་དྲུང་ལྡན་པའི་ལས་ཤིག་ཡིན་ནམ།
དུས་ཚོད་ནི་ཡུད་ཙམ་རེད། ཁང་བའི་གྲུ་ཟུར་ཞིག་ཏུ་བསྡད་ནས་མནོ་
བསམ་རེ་མ་རེ་གཏོང་ཞོར། བདག་གི་འཇིག་རྟེན་ཁྲོད་ཀྱི་ཁྱེད་ཅག་ཚང་མ་
གདངས་དབྱངས་ཀྱི་ཁྲོད་དུ་འབྲི་བར་བྱེད་པ་ནི་སྤྲོ་སྐྱིད་ཅིག་གོ།
རང་ཉིད་ཀྱི་སྡུག་བསྔལ་ཡོད་ཚད་རང་ཉིད་ཀྱི་སེམས་སུ་བཅུག་
ནས་གཞན་གྱི་སེམས་གསོ་དང་དུ་མི་ལེན་པའི་ཆོད་སེམས་བརྟན་
པོར་གནས་པ་ནི་དཔའ་མཛངས་ལྡན་པའི་བྱ་སྤྱོད་ཅིག་ཡིན་མོད།
འོན་ཀྱང་ངོ་གདོང་གསར་བ་ཞིག་གིས་ངའི་སྒོ་ཕྱེས་ནས་ལྐོག་ལྟ་
བྱེད་ཅིང་། མགོ་བོ་བཏེགས་ཏེ་ང་ཡི་མིག་ལ་ལྟ་བར་བྱེད། ངས་མིག་ཆུ་
ཕྱིས་ཏེ་གླུ་གཞས་ཀྱི་གདངས་དབྱངས་བསྒྱུར་པ་ལས་ཅི་ཡང་སྒྲུབ་མིམི་
ནུས།རྒྱུ་མཚན། དུས་ཚོད་ནི་ཤིན་ཏུ་ཐུང་དྲག་པས་སོ། །
༤༥
གལ་ཏེ་ཁྱེད་ཀྱིས་དེ་ལྟར་བྱེད་ན། བདག་གིས་གླུ་གཞས་ལེན་
མཚམས་འཇོག གལ་ཏེ་འདི་ཡིས་ཁྱེད་ཀྱི་སྙིང་འདར་བར་བྱེད་ན།
བདག་གིས་རང་གི་མིག་མདངས་དེ་ཁྱེད་ཀྱི་ངོ་གདོང་ལ་འབྱོལ་བར་བྱེད།
གལ་ཏེ་འདིས་ཁྱེད་རང་ལམ་དུ་བགྲོད་སྐབས་སྐྲག་ཅིང་མཆོངས་
ལྡིང་བྱེད་དུ་འཇུག་ན། ང་རང་ཁྱོད་ལ་གཟུར་ནས་ལམ་ཁ་གཞན་ཞིག་
ནས་བགྲོད།
གལ་ཏེ་འདིས་ཁྱེད་ཀྱིས་མེ་ཏོག་གི་ཕྲེང་བ་སླེ་སྐབས་མགོ་འཐོམ་
པར་བྱེད་ན། ང་རང་ཁྱེད་ཀྱི་ཁུ་སིམ་པའི་མེ་ཏོག་གི་ར་བ་དང་གཡོལ་
བར་བྱེད།
གལ་ཏེ་འདིས་ཁྱེད་ཀྱི་ཆུ་བོའི་རྦ་རླབས་དྲག་ཏུ་གཏོང་ན། ངས་
ཁྱེད་ཀྱི་གཙང་འགྲམ་དུ་གྲུ་བོ་མི་གཏོང་།
༤༦
བདག་གི་སྙིང་སྡུག་ལགས། བདག་ཁྱེད་ཀྱི་མཛེས་སྡུག་གི་འཆིང་
ཐག་ལས་གློད་རོགས། བདག་གིས་ཁྱེད་རང་མངར་འཇམ་གྱི་ལྕགས་
སྒྲོག་ལས་གློད་དཀྲོལ་བྱེད། བདག་གི་སྙིང་སྡུག ད་ནི་བདག་ལ་མཆུ་
སྦྱོར་གྱི་མངར་ཆང་མི་གསོལ་རོགས།བདུག་སྤོས་ཀྱི་ན་བུན་སྟུག་པོས་
བདག་གི་གློ་སྙིང་འགངས་པར་བྱས། སྒོ་དང་སྒེའུ་ཁུང་ཕྱེ་ནས་ཞོགས་
པའི་ཉི་ཟེར་ཁྱིམ་ནང་དུ་འཕྲོ་རུ་ཆུག ང་རང་ཁྱོད་ཀྱི་གམ་ནས་བོར་
ཞིང་། ཁྱེད་ཀྱི་བྱམས་བརྩེ་ཡི་ལྟེབ་གཉེར་བར་དུ་འཐུམ་པར་བྱེད།
ངས་ཁྱེད་ལ་རང་དབང་ལྡན་པའི་སེམས་པ་ཞིག་ལེགས་སྐྱེས་
སུ་འབུལ་ཐུབ་པའི་ཆེད་དུ། ང་རང་ཁྱེད་ཀྱི་བསླུ་བྲིད་ཀྱི་རྒྱ་ལས་གློད་
རོགས། ངའི་སྟག་ཤར་གྱི་རང་གཤིས་དེ་ང་ལ་ཕྱིར་སྟེར་རོགས།
༤༧
ངས་མོ་ཡི་ལག་པར་འཇུས་ནས་མོ་རང་ངའི་བྲང་ཁར་དམ་དུ་
འཁྱུད།
ངའི་དཔུང་བ་མོའི་མཛེས་སྡུག་གིས་ཁེངས་པར་བྱེད་ལ། མཆུ་
སྦྱོར་གྱིས་མོའི་འཛུམ་མདངས་རྐུ་བར་བྱེད། ངའི་མིག་ཟུང་གིས་མོའི་
ནག་ཅིང་ཟབ་པའི་ཟུར་མིག་དེ་བཏུང་བར་འདོད།
འོན་ཀྱང་། དེ་ཉིད་གང་དུ་ཡོད། སུ་ཞིག་གིས་ནམ་མཁའ་ནས་
མཐིང་མདོག་འཚག་པར་ནུས་སམ།
ངས་མཛེས་སྡུག་ལ་སྤར་འཇུ་བྱེད་པར་འབད་ཀྱང་། རྣམ་ཤེས་
ཀྱིས་སྟོང་བའི་བེམ་གཟུགས་ཤིག་ངའི་ལག་ཏུ་བཞག་སྟེ། མཛེས་སྡུག་
ང་ལ་གཡོལ་ཏེ་རྒྱང་དུ་ཕྱིན་པས། ང་རང་ལ་ཐོབ་པ་ནི་ཕམ་ཉེས་དང་
ངལ་དུབ་ལས་མ་འདས།
བེམ་གཟུགས་དེས་རྣམ་ཤེས་ཁོ་ན་ལས་རེག་མི་ནུས་པའི་དྲི་ཞིམ་
གྱི་མེ་ཏོག་དེར་ཇི་ལྟར་རེག་ཐུབ་བམ།
༤༨
བརྩེ་བ་ལགས། བདག་གི་སེམས་པས་ཉིན་མཚན་ཀུན་ཏུ་
ཁྱེད་དང་མཇལ་བར་རེ་སྒུག་བྱེད་བཞིན་ཡོད། རེ་སྒུག་ཁྲོད་ཀྱི་ལྷན་
འཛོམས་དེ་ནི་ཡོད་ཚད་འཇོམས་པར་བྱེད་པའི་འཆི་བ་དང་ཀུན་ནས་མཚུངས།
བརྩེ་བ་ལགས། ཁྱེད་རང་།
རླུང་འཚུབ་ཅིག་དང་འདྲ་བས་བདག་རྒྱང་དུ་ཁུར། བདག་གི་ཡོད
ཚད་ཁྱེར་ནས་སོང་ཞིག། བདག་གི་གཉིད་ཀྱི་ཞིང་ཁམས་དཀྲོགས་
ཤིང་། བདག་གི་རྨི་ལམ་ཕྲོགས་པས། བདག་གི་འཇིག་རྟེན་དབང་དུ་
བསྡུས་ཤིག
ཆགས་འཇིག་དང་གཏོར་བརླག་འདིའི་ཁྲོད་དུ་གཅེར་བུར་ཕུད་
པའི་བདག་སེམས་ཀྱི་ནང་རོལ་ཏུ། དམར་ཧྲང་ཧྲང་གི་རྣམ་ཤེས་དེ་
རུམ་ནས་ང་ཚོ་ལྷན་གཅིག་ཏུ་མཛེས་སྡུག་གི་ནང་རོལ་ཏུ་འཐིམ་པར་
གྱིས། ཡིད་སྐྱོ་བ་ཞིག་ལ་ངའི་འདོད་འདུན་ཡོད་ཚད་དོན་གྱིས་སྟོང་སོང་།
ང་ཡི་དཀོན་མཆོག་ལགས།
རེ་སྒུག་ཁྲོད་ཀྱི་ལྷན་འཛོམས་དེ་ཁྱེད་ཀྱི་སེམས་ནང་ཁོ་ན་མ་
གཏོགས་གཞན་གང་དུ་ཡོད་དམ།
༤༩
འོ་ན་མཇུག་མཐའི་གླུ་གཞས་དེ་བཏང་རྗེས་ང་ཚོ་འགྲོ་ཡ།
མཚན་མོ་འདི་བཞུད་ཟིན་རྗེས་མཚན་མོ་འདི་བརྗེད་དུ་ཆུག
ངས་སུ་ཞིག་ལ་དམ་དུ་འཁྱུད་པར་བྱེད། རྨི་ལམ་ནི་ནམ་ཡང་
ལག་ཏུ་འཛིན་ཐབས་བྲལ།
ངས་རེ་ལྟོས་ཀྱི་ལག་ཟུང་གིས“སྟོང་ཉིད"དེ་རང་སེམས་སུ་བཙན
གྱིས་ཉར་ཏེ། རང་གི་བྲང་གཞོང་ཚ་བེར་བཏང་སོང་།
༥༠
སྒྲོན་མེ་ཅིའི་ཕྱིར་གཟིམས་སོང་།
ངས་རླུང་གིས་གཞིལ་བར་སྐྲག་ནས་རྩྭ་ཞྭས་བཀབ་པས་
གཟིམས་སོང་།
མེ་ཏོག་ཅིའི་ཕྱིར་རྙིད་སོང་།
ངས་བརྩེ་བ་དྲོན་མོས་དེ་ཉིད་སྙིང་ཁར་དམ་དུ་འཁྱུད་པས་རྙིད་
སོང་།
ཆུ་མགོ་ཅིའི་ཕྱིར་སྐམ་སོང་
ངས་ཆུ་རགས་བརྩིགས་ཏེ་ལོངས་སུ་སྤྱོད་ཕྱིན་ཆུ་མོ་བཀག་
བསྐྱིལ་བྱས་པས་ཆུ་མགོ་སྐམ་སོང་།
རྒྱུད་སྐུད་ཅིའི་ཕྱིར་ཆད་སོང་།
ངས་དེ་ཡིས་འདེགས་པར་དཀའ་བའི་དབྱངས་རྟ་ཞིག་དཀྲོལ་
བས་རྒྱུད་སྐུད་དེ་ཆད་སོང་།
༥༡
ཁྱེད་ཀྱི་ལྟ་སྟངས་ཤིག་གིས་ང་རང་ངོ་གནོངས་དགོས་པའི་གནས་
སུ་སྦྱར་དོན་ཅི།
ང་རང་སློང་མོ་བྱེད་དུ་འོང་བ་མིན།
བཞུད་ཀྱིན་པའི་དུས་ཚོད་གཅིག་ཁོ་ནའི་རིང་ང་རང་ཁྱེད་ཀྱི་ར་
བའི་ཕྱི་ན་འགྲེངས་པ་ཡིན།
ཁྱེད་ཀྱི་ལྟ་སྟངས་ཤིག་གིས་ང་རང་ངོ་གནོངས་དགོས་པའི་གནས་
སུ་སྦྱར་དོན་ཅི།
བདག་གིས་ཁྱེད་ཀྱི་ར་བ་ནས་རྒྱ་སེའི་མེ་ཏོག་རྐང་གཅིག་དང་
ཤིང་འབྲས་རྡོག་གཅིག་ཀྱང་མ་བཏོགས། བདག་གིས་ཞི་ཞིང་དུལ་
བའི་སྒོ་ནས་ཆ་རྒྱུས་མེད་པའི་འགྲུལ་བ་དག་འགྲེངས་ནས་སྡོད་ཆོག་
པའི་ལམ་འགྲམ་གྱི་སྤྱིལ་བུའི་འོག་ཏུ་བསིལ་གྲིབ་ཅིག་བཙལ་བ་ཡིན།
བདག་གིས་རྒྱ་སེའི་མེ་ཏོག་རྐང་གཅིག་ཀྱང་བཏོགས་ནས་མ་ཁྱེར།
རེད་ཡ། བདག་གི་རྐང་བ་ངལ་བས་དུབ་ཅིང་ཆར་ཆེན་ཡང་འབབ་
གྲབས་བྱེད།
རླུང་བུས་ནགས་ཁྲོད་དུ་ངར་སྐད་འབྱིན་གྱིན་སྨྱུག་མའི་ཡལ་
འདབ་གཡོ་བར་བྱེད། སྤྲིན་གྱི་ཚོགས་ནི་གཡུལ་ལས་ཕམ་པ་བཞིན་
མཁའ་ནས་བྲོས།
བདག་གི་རྐང་བ་ངལ་དུབ་ཀྱིས་མནར།
བདག་གིས་ཁྱེད་ཀྱིས་བདག་ལ་ལྟ་སྟངས་ཅི་ཡོད་མི་ཤེས་ལ། ཁྱེད་
ཀྱིས་སྒོ་འགྲམ་དུ་སུ་ཞིག་ལ་རེ་སྒུག་བྱེད་ཀྱིན་པ་ཡང་ང་ལ་མི་གསལ།
གློག་འོད་འཁྱུག་པས་ཉིད་ཀྱི་མིག་མདངས་འཐོམས་པར་བྱས།
ཁྱེད་ཀྱིས་མུན་ནག་ཁྲོད་དུ་འགྲེངས་པའི་ང་རང་མཐོང་ཡོད་པར་
ངས་ཅི་ལྟར་ཤེས་སམ།
བདག་གིས་ཁྱེད་ཀྱིས་བདག་ལ་ལྟ་སྟངས་ཅི་ཡོད་མི་ཤེས།
ཉིན་མོ་འདས་ཟིན་ལ། ཆར་བ་ཡང་རེ་ཞིག་འབབ་མཚམས་བཞག
ང་རང་ཁྱེད་ཀྱི་སྐེད་མོས་ཚལ་གྱི་ལྗོན་ཤིང་གི་གྲིབ་བསིལ་དང་རྩྭ་
ཐང་གི་འདུག་སྟེགས་འདི་དང་བྲལ་ནས་བུད་འགྲོ།
ཉི་མ་ནུབ་རིར་བཞུད་སོང་། མུན་པ་སླེབས་བྱུང་། ཁྱེད་ཀྱིས་སྒོ་
སྒེའུ་ཁུང་གཏད་རོགས། ང་རང་ངའི་ལམ་དུ་ཆས་འགྲོ། མཚན་གྱི་སྨག་
རིམ་སླེབས་སོང་།
༥༢
ཚོང་འདུས་གྲོལ་སོང་། ཁྱེད་ཀྱིས་མཚན་སྨག་ཏུ་བྲེལ་འཚུབ་ངང་
སླེ་བོ་བཟུང་སྟེ་གང་དུ་འགྲོའམ།
ཁོ་ཚོས་རྡོག་ཁྲིས་ཁུར་ཏེ་ཕྱིར་རང་ཡུལ་དུ་བསླེབས་སོང་།ཟླ་བས་
སྡོང་ལོའི་གསེབ་ནས་ལྐོག་མིག་འཕངས།
གྲུ་འབོད་གཏོང་བའི་བྲག་ཅ་དེ་ནག་ཅིང་རྔམ་མཐུག་གི་ཆུ་ངོས་
ནས་ངང་བའི་ཁྱུ་ཚོགས་གཉིད་དུ་ཡུར་སའི་འདམ་གཞོངས་དུ་འཁོར་སོང་།
ཚོང་འདུས་གྲོལ་བའི་སྐབས་སུ་ཁྱེད་ཀྱིས་སཱེ་བོ་བཟུང་སྟེ་བྲེལ་
འཚུབ་ངང་གང་དུ་འགྲོའམ།
གཉིད་ཀྱིས་རང་ཉིད་ཀྱི་མཛུབ་མོ་ས་ཆེན་གྱི་མིག་ཟུང་ལ་གཏད།
ཕོ་རོག་གི་ཚང་མལ་འཇགས་སོང་ལ་སྨྱུག་ལོའི་ཤབ་ཤུབ་ཀྱི་སྨྲ་བརྗོད་
ཀྱང་ཁུ་སིམ་མེར་གྱུར་སོང་།
ལས་ལ་གཞོལ་བའི་མི་དག་ས་ཞིང་གི་རྣང་མ་ལས་ཐོན་ཞིང་
སྨྱུག་གདན་ར་སྐོར་ཏུ་བཏིང་སོང་།
ཚོང་འདུས་གྲོལ་བའི་སྐབས་སུ་ཁྱེད་ཀྱིས་སྣེ་བོ་བཟུང་སྟེ་བྲེལ་
འཚུབ་ངང་གང་དུ་འགྲོའམ།
༥༣
ཉིན་གུང་གི་དུས་སུ་ཁྱེད་རང་བུད་སོང་།
ཚ་གདུག་ཉིན་བྱེད་མཁའ་ན་འཚེར།
ཁྱེད་རང་འགྲོ་བའི་དུས་སུ། ངས་བགྱི་བ་གྲུབ་ཚར་ནས་བསིལ་
བའི་ལྡིང་ཁང་དུ་གཅིག་པུར་བསྡད།
གློ་བུར་གློ་བུར་དུ་ལྡང་བའི་རླུང་བུས་རྒྱང་རིང་ཡུལ་གྲུའི་དྲི་ཞིམ་
སྣ་ཚོགས་བསྣམས་ནས་འོངས།
སྡོང་གྲིབ་འོག་ཏུ་སྡོད་པའི་ཕུག་རོན་གྱིས་ངལ་བ་མེད་པར་སྐད་
ངག་འབྱིན་ལ། སྦྲང་ཆུང་ཞིག་ངའི་ཁང་བའི་ནང་དུ་འཕུར་ལྡིང་བྱེད་
ཀྱིན་རྒྱང་རིང་ཡུལ་གྲུའི་གནས་འཕྲིན་གླུ་རུ་ལེན།
གྲོང་ཚོ་ནི་ཉིན་གུང་གི་ཚ་གདུག་འོག་ཏུ་གཉིད་དུ་ཡུར། ལམ་ཁ་
ནི་སྟོང་ལྷང་ངེར་གནས།
སྡོང་ལོའི་ཤག་སྒྲ་སྐབས་རེར་གྲག་ཅིང་ལན་རེར་འཇགས།
གྲོང་ཚོ་དེ་ཉིན་གུང་གི་ཚ་གདུག་འོག་ཏུ་གཉིད་དུ་ཡུར་དུས།
བདག་གིས་ནམ་མཁར་ཧྲིག་གེར་ཅེར་ཞིང་ངོ་ཤེས་པའི་མི་དེའི་མིང་
སྔོ་བསངས་ཀྱི་ནམ་མཁར་བྲིས།
བདག་གིས་སྐྲ་ལོ་བསླེ་རྒྱུ་བརྗེད་སོང་། ངལ་དུབ་ཀྱི་རླུང་བུ་ཞིག་
བདག་གི་མཁུར་ཚོས་སྟེང་དུ་རྩེད་མོར་གཡེངས།
ཆུ་བོ་བརླན་གཤེར་གྱི་འགྲམ་ངོགས་སུ་ལྷོད་འཇགས་ཀྱིས་བཞུར་
གྱིན་གདའ།
སྒྱུད་ལུག་གི་སྤྲིན་དཀར་འགུལ་ཙམ་ཡང་མི་བྱེད།
ངས་རང་གི་སྐྲ་ལོ་སླེ་རྒྱུའང་བརྗེད་སོང་།
ཉིན་གུང་གི་དུས་སུ་ཁྱེད་རང་བུད་སོང༌
ལམ་ནང་གི་ས་རྡུལ་ལས་ཚ་རླབས་འཕྱུར་མ་རྣང་ཞིང་ཡིས་
དབུགས་ཧད་ཧད་དུ་འབྱིན་པར་བྱེད།
ཚང་ཚིང་ནགས་སུ་ཕུག་རོན་གྱིས་ཀུ་ཅོ་འདོན།
ཁྱེད་རང་འགྲོ་བའི་སྐབས་སུ། ང་རང་ཉི་གཡབ་སྟེང་དུ་གཅིག་
པུར་བསྡད།
༥༤
བདག་ནི་ཁྱིམ་ལས་ཙམ་ལ་བྲེལ་བའི་ཆེས་ཕལ་བའི་བུད་མེད་
ཚོའི་ཁྲོད་ཀྱི་གཅིག་སྟེ།
ཁྱེད་ཀྱིས་ཅིའི་ཕྱིར་བདག་གཅིག་པུར་བདམས་ཏེ་དུས་རྒྱུན་གྱི་
བག་ཡངས་འཚོ་བའི་ཁྲོད་ནས་ཕྱི་ལ་ཁྲིད་པ་ཡིན།
ཕྱི་རུ་མ་མངོན་པའི་བརྩེ་བ་ནི་མཆོག་ཏུ་གྱུར་པ་ཞིག་སྟེ།
དེ་ནི་ནོར་བུ་ཇི་བཞིན་མག་མོག་གི་ཁྲོད་དུ་སྦས་པའི་སེམས་ན་
འོད་དུ་མཚེར་ལ། མཚར་སྣང་གིས་བརྟས་པའི་ཉིན་དཀར་ལ་ཉམ་ང་
བའི་མུན་པ་ལྟར་མངོན་ནོ།།
ཨ། ཁྱེད་ཀྱིས་བདག་གི་སེམས་ཀྱི་ཕྱི་ཤུན་གཏོར་ཏེ་དངངས་ཨ།
འདར་བྱེད་ཀྱིན་པའི་བརྩེ་དུང་དེ་ཁོད་ཡངས་པའི་གནས་ཤིག་ཏུ་ཁྲིད་
ཅིང་། གྲིབ་ནག་གིས་བདག་སེམས་ཀྱི་གསང་བའི་གྲུ་ཟུར་དེ་ཡང་
གཏོར་བར་བྱེད།
བུད་མེད་གཞན་དག་སྔར་བཞིན་འཚོ།
ཁོ་ཚོའི་སེམས་ཀྱི་ཟབ་ས་དེར་སུས་ཀྱང་ལྐོག་ལྟ་བྱས་མེད་ལ། ཁོ་
ཚོས་ཀྱང་རང་ཉིད་ཀྱི་གསང་བ་ངོ་མི་ཤེས། ཁོ་ཚོས་དགོད་ཙམ་རེ་དང་
ངུ་ཙམ་རེ་བྱེད་ཀྱིན། ཕན་ཚུན་ལ་ཁ་བརྡ་གླེང་ཞིང་ལས་ལ་གཞོལ། ཁོ་
ཚོ་ཉིན་རྒྱུན་ལྷ་ཁང་དུ་སོང་སྟེ་སྒྲོན་མེ་སྦར་བ་དང་། གཙང་བོའི་འགྲམ་
དུ་ཆུ་ལེན་དུ་འགྲོ། ངས་རང་ཉིད་ཀྱི་སྐྱབས་གནས་བྲལ་ལ་ཞིང་ངོ་ཚ་
དང་བག་འཁུམ་བར་དུ་དངངས་འདར་རྒྱག་བཞིན་པའི་བརྩེ་དུང་དེ
སྐྱོབ་ཐུབ་པའི་རེ་བ་བྱས་མོད། འོན་ཀྱང་ཁྱེད་ཀྱིས་བདག་ལ་ཁ་ཡ་མ་བྱས།
རེད་ཡ། ཁྱེད་ཀྱི་མདུན་ལམ་རིང་མོད། འོན་ཀྱང་ཁྱེད་ཀྱིས་ངའི་
ཕྱིར་ལྡོག་པའི་ལམ་བུ་བཅད་ཅིང་། ང་རང་ཉིན་མཚན་ཀུན་དུ་མིག་
ཟུང་ཆེས་ཆེར་བསྒྲད་པའི་འཇིག་རྟེན་ཞིག་གི་མདུན་དུ་གཅེར་བུར་ཕུད།
༥༥
ཨ།འཇིག་རྟེན་ཡ།ངས་ཁྱེད་ཀྱི་མེ་ཏོག་བཏུས་ཏེ།སྙིང་ཁར་འཁྱུད་
པས། མེ་ཏོག་གི་ཚེར་མས་སྙིང་རྗེ་མེད་པར་བདག་གི་སྙིང་ལ་བསྣུན།
ཉི་མ་ནུབ་ཅིང་ས་གཞི་མུན་པས་གཡོགས། མེ་ཏོག་རྙིད་ནས་
འདབ་མ་ས་ལ་ལྷུང་།འོན་ཀྱང་སེམས་ཀྱི་ན་ཟུག་སྔར་བཞིན་རང་སོར་གནས།
ཨ། འཇིག་རྟེན་ཡ། སྔར་ལས་མང་བའི་མེ་ཏོག་གི་ཚོགས་ཀྱིས་དྲི་
ཞིམ་དང་སྤོབས་པ་ཁྱེར་ནས་ཁྱེད་ཀྱི་གམ་དུ་བསླེབ་འོང་། འོན་ཀྱང་།
བདག་ལ་མཚོན་ན་མེ་ཏོག་འཐུ་བའི་དུས་སྐབས་ཡལ་ཟིན། ནག་ཐོམ་
ཐོམ་གྱི་མཚན་མོ་འདིར་བདག་ལ་རྒྱ་སེའི་མེ་ཏོག་མེད་པས། བདག་
སེམས་ཀྱི་ན་ཟུག་སྔར་བཞིན་རང་སོར་གནས།
༥༦
སྔ་མོ་ཞིག་ལ་མེ་ཏོག་གི་ལྡུམ་རའི་ནང་ནས་བུ་མོ་ལོང་བ་ཞིག་
ཡོང་སྟེ། མེ་ཏོག་པད་མའི་ལོ་མས་གཡོགས་པའི་མེ་ཏོག་གི་ཕྲེང་བ་
ཞིག་ང་ལ་སྐྱེས་སུ་བྱིན། བདག་གིས་དེ་ཉིད་རང་གི་མགྲིན་པར་གོན་
དུས་མིག་མཐར་མཆི་མ་འཁོར།
བདག་གིས་མོ་ལ་འོ་ཞིག་བྱས་ཏེ། ཁྱེད་ནི་མེ་ཏོག་རྣམས་དང་འདྲ་
བར་ལོང་བ་ཞིག་སྟེ། ཁྱེད་ཀྱིས་རང་གིས་ཁྱེར་ཡོང་བའི་ལག་རྟགས་དེ་
ཅི་འདྲའི་མཛེས་སྡུག་ལྡན་པ་ཞིག་ཡིན་པའང་མི་ཤེས། ཞེས་བཤད།
༥༧
ཨ། བུད་མེད་ལགས། ཁྱེད་ནི་ལྷ་ཡིས་ལག་བཟོས་ཙམ་མ་ཡིན་
པར་འགྲོ་བ་མིའི་ལག་ཤེས་ལས་འཁྲུངས་པའི་སྒྱུ་རྩལ་གྱི་བརྩམས་
ཆོས་ཤིག་ཀྱང་ཡིན།
ཁོ་ཚོས་ནམ་ཡང་ཁྱེད་ལ་སེམས་ཀྱི་མཛེས་སྡུག་སྐྱེས་སུ་སྟེར་ངེས།
སྙན་ངག་པས་གསེར་སྐུད་ལྟ་བུའི་ཐ་སྙད་སྤྱད་དེ་ཁྱེད་ཀྱི་སྣང་
བརྙན་བཞེངས་སྐྲུན་བྱེད་ཅིང་། རི་མོ་མཁན་གྱིས་ནམ་ཡང་ཁྱེད་ཀྱི་
བྱད་གཟུགས་གསར་གཏོད་དང་རྟག་བརྟན་གྱི་ངོ་བོར་བཞེངས་སྐྲུན་
བྱེད།
རྒྱ་མཚོ་ཡིས་ཁྱེད་ལ་མུ་ཏིག་གནང་ཞིང་། གཏེར་ཁ་ཡིས་ཁྱེད་ལ་
གསེར་ནག་འབུལ་ལ། དབྱར་གཞུང་གི་སྐྱེད་མོས་ཚལ་གྱིས་ཁྱེད་ལ་
མེ་ཏོག་གི་མཆོད་པ་འབུལ། ཀུན་གྱིས་ཁྱེད་ཉིད་སྔར་ལས་མཛེས་ཤིང་
སྔར་ལས་རིན་ཐང་ལྡན་པར་བྱེད། འགྲོ་བ་མིའི་སེམས་གཏིང་གི་རེ་
འདུན་གྱིས་ཁྱེད་ཉིད་ཀྱི་ལང་ཚོར་གཟི་བརྗིད་བསྣན་སོང་
ཁྱེད་ཀྱི་ཕྱེད་ནི་བུད་མེད་དང་ཕྱེད་ནི་རྨི་ལམ་མོ། །
༥༨
ཚེ་སྲོག་གི་རླབས་རྒྱུན་དྲག་པོའི་ང་རོའི་ཁྲོད་དུ།
ཨ། རྡོ་ཡིས་བརྐོས་པའི་མཛེས་པ། ཁྱེད་བག་ལྷོད་སྨྲ་མེད་ངང་
གཅིག་པུར་ཀུན་ལས་འཕགས་པའི་ཚུལ་གྱིས་འགྲེངས་སོ། །
རླབས་ཆེ་བའི་དུས་ཚོད་ཞེན་ཆགས་ཀྱིས་ཁྱེད་ཀྱི་རྐང་འགྲམ་
དུ་བསྡད་དེ། སྐད་ཆ་ཤོད་དང་བདག་ལ་སྐད་ཆ་ཤོད། བདག་གི་མཛའ་
གྲོགས། སྐད་ཆ་ཤོད་དང་བདག་གི་བག་གསར་ཞེས་སྐད་དམའ་མོས་བཤད།
འོན་ཀྱང་ཁྱེད་ཀྱི་སྨྲ་བ་རྡོ་ཡིས་བཅད་སོང༌། ཨ། ལྷིང་འཇགས་སུ་
གནས་པའི་མཛེས་པ།
༥༩
བདེ་བར་སྡོད་དང་བདག་གི་སེམས་པ། ཁ་བྲལ་བའི་དུས་དེ་བདེ་
སྐྱིད་དུ་སྒྱུར་ཞིང་།
དེ་ཉིད་འཆི་བ་མིན་པར་ཕུན་ཚོགས་སུ་གྱུར་ཅིག
བརྩེ་སེམས་དེ་ཕྱིར་དྲན་དུ་འདྲེས་ཤིང་སྡུག་བསྔལ་དག་སྙན་ངག
ལ་འཐིམས་པར་གྱིས།
ནམ་མཁར་འཕུར་ལྡིང་བྱེད་ཀྱིན་པའི་གཤོག་ཟུང་དེ་ཚང་མལ་གྱི་
ཁྲོད་དུ་བསྐུམ་སྟེ་འཕུར་མཚམས་ཞོག་ཅིག
ཁྱེད་ཀྱི་ཆེས་མཐའ་མཇུག་གི་ལག་འཇུ་དེ་མཚན་མོའི་མེ་ཏོག་
བཞིན་འཇམ་མཉེན་ལྡན་པར་གྱིས་ཤིག
ཅི་ཡང་མི་སྨྲ་བར་ཅུང་ཙམ་སྡོད་དང་། ཨ། མཛེས་སྡུག་གི་མཐའ་
མཇུག་ཡ། ཁུ་སིམ་སིམ་ངང་ཆེས་མཐའ་མཇུག་གི་སྐད་ཆ་དེ་བཤད་
རོགས། ངས་ཁྱེད་ལ་གུས་འདུད་ཞུ་ཞིང་། ཁྱེད་ཀྱི་བཞུད་ལམ་ལ་བདེ་
བའི་སྨོན་ལམ་རྒྱག་ངེས
༦༠
རྨི་ལམ་ཞིག་གི་མག་མོག་གི་ལམ་ཕྲན་དུ། ང་རང་སྐྱེ་བ་སྔ་མའི་
བརྩེ་བ་དེ་འཚོལ་བར་སོང༌།
མོའི་སྡོད་ཁང་དེ་མི་མེད་ཀྱི་སྲང་ལམ་ཞིག་ཏུ་མཆིས།
ས་སྲོད་ཀྱི་རླུང་བུ་དལ་གྱིས་ལྡང་བའི་ཁྲོད་དུ་མོའི་་རྨ་བྱ་དེ་གདང་
བུའི་སྟེང་དུ་གཉིད་ལྕོག་རྒྱག་བཞིན་འདུག་ལ། ཕུག་རོན་དག་རང་ཉིད་
ཀྱི་གྲུ་ཟུར་དུ་ཁུ་སིམ་མེར་གནས།
མོས་སྒྲོན་མེ་སྒོ་འགྲམ་དུ་བཞག་སྟེ་ངའི་མདུན་དུ་ལངས་ནས་བསྡད།
མོས་སྐར་ཆེན་ལྟ་བུའི་མིག་ཟུང་གིས་ངའི་གདོང་ལ་ལྟ་བཞིན་
ཁུ་སིམ་མེར་བཤད་དོན། ཁྱེད་བདེ་ལགས་སམ། བདག་གི་གྲོགས་པོ་ལགས།
བདག་གིས་ལན་ཞིག་འདེབས་པར་འདོད་མོད། འོན་ཀྱང་ང་ཚོའི་
སྐད་བརྡ་རྩད་ནས་བརླག་ཅིང་གཏིང་ནས་བརྗེད་ཟིན།
ངས་ཅི་ལྟར་བསམ་བློ་བཏང་ཡང་ང་ཚོའི་མིང་ལ་ཅི་འབོད་པར་
ཡིད་ལ་མ་དྲན།
མོས་མིག་མཐའ་མཆི་མས་གང་བཞིན་ལག་པ་གཡས་པ་ངའི་
ཕྱོགས་སུ་བསྲིངས། ངས་མོའི་ལག་མགོར་འཇུས་ཏེ་ཐོ་ཡོར་ཇི་བཞིན
ཁུ་སིམ་མེར་ཡར་འགྲེངས་ནས་བསྡད།
ང་ཚོའི་སྒྲོན་མེ་དལ་བུར་ལྡང་བའི་ས་སྲོད་ཀྱི་རླུང་བུའི་ཁྲོད་དུ་
འོད་ལྷབ་ལྷབ་ཏུ་གཡོ་ཞིང་ཡུན་གྱིས་གཟིམས།
༦༡
འགྲུལ་བཞུད་པ། ཁྱེད་ངེས་པར་དུ་འགྲོ་དགོས་སམ།
མཚན་མོ་ལྷིང་འཇགས་ཡིན་ལ། མུན་པ་ནགས་གསེབ་ནས་དྲན་
མེད་དུ་བརྒྱལ།
ཁྱམས་རའི་སྒྲོན་མེ་རྣམ་པར་བཀྲ་ཞིང་། གསར་སྐྱེས་མེ་ཏོག་གི་
ཚོགས་ནི་ལྕུག་པར་བཞད་ལ།ལང་ཚོའི་མིག་འབྲས་ནི་ཁྲ་ཆེམ་ཆེམ།
ཁྱེད་རང་འགྲོ་རན་སོང་ངམ།
འགྲུལ་བཞུད་པ།ཁྱེད་ངེས་པར་དུ་འགྲོ་དགོས་སམ།
ང་ཚོའི་རེ་ཞུའི་ལག་པས་ཁྱེད་ཀྱི་རྐང་བ་གཉིས་བསྡམས་མྱོང་མེད།
ཁྱེད་ཀྱི་སྒོ་ཕྱེ་འདུག ཁྱེད་ཀྱི་སྒོ་ཁར་བཏགས་པའི་རྟ་ཕོ་ལའང་སྒ་
ཆས་བརྒྱབ་འདུག
གལ་ཏེ་ང་ཚོས་ཁྱེད་ཀྱི་བགྲོད་ལམ་འགོག་འདོད་ན། ང་ཚོར་གླུ་
གཞས་ལས་གཞན་ཅི་ཡང་མེད།
གལ་ཏེ་ང་ཚོས་དེ་སྔོན་ཁྱེད་རང་སྡོད་པར་རེ་ན། ང་ཚོར་མིག་ཟུང་
ལས་གཞན་ཅི་ཡང་མེད།
འགྲུལ་བཞུད་པ།ང་ཚོས་ཁྱེད་རང་སྡོད་པར་རེ་བ་མི་བྱེད།ང་ཚོར་
མིག་ཆུ་ཁོ་ན་ལས་ཅི་ཡང་མེད།
ཁྱེད་ཀྱི་མིག་ནས་འཕྲོས་འོང་བ་ནི་ཞི་བ་མེད་པའི་མེ་ལྕེ་ཞིག
ཁྱེད་ཀྱི་ཁྲག་རྩའི་སྦུབས་སུ་རྒྱུ་བ་ནི་འཇགས་པ་མེད་པའི་ངར་
ཤུགས་ཤིག
མུན་ནག་ཁྲོད་དུ་འབོད་པ་གང་གིས་ཁྱེད་རང་མདུན་དུ་ཁྲིད།
ནམ་མཁའི་སྐར་ཚོགས་སུ་ཁྱེད་ཀྱིས་འཇིགས་རུང་གི་དམོད་པ་
ཇི་ལྟར་བོར། མཚན་མོ་དེ་དལ་ཅག་གེར་རྒྱུན་ལྡན་མིན་པའི་ངང་ཁྱེད་
ཀྱི་སེམས་ལ་འཛུལ་ཡོང་སྐབས།ཁྱེར་ཡོང་བ་ནི་ཁ་དམ་པོར་སྦྱར་བའི་
གསང་འཕྲིན་དེ་ཡིན་ནམ།
གལ་ཏེ་ཁྱེད་རང་ཟང་ཟིང་གི་འདུ་འཛོམས་ལ་སྤྲོ་བ་མེད་ན། གལ་
ཏེ་ཁྱེད་ལ་ལྷིང་འཇགས་ཤིག་མཁོ་ན། ངལ་དུབ་ཀྱིས་ཟིན་པའི་སེམས་
པ་ཡ།ང་ཚོས་སྒྲོན་མེ་བཅིལ་ཏེ་པི་ཝང་དཀྲོལ་མཚམས་བཞག་ཆོག
ང་ཚོ་རླུང་བུ་ཤུགས་ཀྱིས་ལྡང་ཞིང་ལོ་མ་གཡོ་བའི་སྒྲ་ནི་ཧྲོབ་ཧྲོབ
ཏུ་གྲག་པའི་མུན་ཁྲོད་དུ་ཁུ་སིམ་མེར་བསྡད་ལ། ངལ་དུབ་ཀྱིས་ཟིན་
པའི་ཟླ་བས་ཁྱེད་ཀྱི་སྒེའུ་ཁུང་ལ་སྐྱ་ཐལ་ཐལ་གྱི་འོད་ཟེར་ཞིག་འཕྲོ་བར་བྱས།
ཨ།འགྲུལ་བཞུད་པ། གཉིད་རྒྱུ་མེད་པའི་རྣམ་ཤེས་འཁྱམ་པོ་ཞིག་
ནམ་དཀྱིལ་གྱི་སྙིང་ཁ་ནས་ཡོང་སྟེ་ཁྱེད་དང་འཕྲད་པ་ཡིན་ནམ།
༦༢
ཚ་བས་གཙེས་པའི་ས་ལམ་དུ་ངས་ཉིན་འཁྱོལ་ཐབས་བྱས།
བསིལ་འཇམ་གྱི་དགོང་ཁ་འདིར་ངས་འགྲུལ་ཁང་ཆུང་ཆུང་ཞིག་གི་
སྒོ་བརྡུངས། འགྲུལ་ཁང་དེ་ནི་བདག་མེད་དུ་དོར་ཞིང་ཞིག་རལ་དུ་
གྱུར་འདུག ཁྲོ་གཉེར་ཅན་གྱི་བྱང་ཆུབ་ཤིང་ཞིག་གིས་གྱང་རལ་གྱི་
སྲིབས་ཀ་ནས་དཀྲེས་སྐོམ་གྱི་སྡེར་མོ་བརྐྱངས་ནས་འོངས།
སྔོན་གྱི་དུས་སུ་ལམ་འགྲོ་བ་དག་གནས་འདིར་ངལ་དུབ་ཀྱིས་
ཟིན་པའི་རྐང་བ་བཀྲུ་རུ་ཡོང་།
ཁོ་ཚོས་གསལ་ལ་མི་གསལ་བའི་ཟླ་གསར་གྱི་འོད་ཟེར་འོག
ཁྱམས་རར་རྩ་གདན་བཏིང་སྟེ་རྒྱང་རིང་གི་ཡུལ་གྲུ་གླེང་བར་བྱེད།
ཞོགས་པའི་རླུང་བུ་དལ་གྱིས་ལྡང་ཞིང་བྱེའུ འི་སྐད་སྙན་གྲག་པས། ཁོ་
ཚེའི་ཡིད་སེམས་སྤྲོ་བར་བྱེད་ཅིང་ངལ་དུབ་སངས། མཛའ་མཐུན་གྱི་
མེ་ཏོག་གིས་ལམ་འགྲམ་དུ་ཁོ་ཚོར་མགོ་བོ་དུད་པར་བྱས།
འོན་ཀྱང་ང་རང་འདིར་ཡོང་སྐབས་སྒྲོན་མེ་བཀར་ཏེ་ང་ལ་སྒུག་
མཁན་མི་འདུག ཡོད་པ་ནི་སྒྲོན་མེའི་རོ་མས་བགོས་པའི་དུད་དྲེགས་
ཡིན་ལ་དེ་ནི་ལོང་བའི་མིག་འབྲས་ནང་བཞིན་གྱང་ངོས་ནས་བདག་
ལ་ཕུར་ཚུགས་ཀྱིས་ལྟ་བར་བྱེད།
སྲིན་འབུ་མེ་འཁྱེར་དག་སྐམ་ཟིན་པའི་རྫིང་འགྲམ་གྱི་རྩྭ་གསེབ་
ནས་འོད་འཚེར་འཚེར་ཡར་འཕུར་མར་འཕུར་བྱེད་ལ། བསིལ་གཡབ་
ལྟ་བུའི་སྨྱུག་སྡོང་གི་ཡལ་ག་དག་ཀྱང་རྩྭ་ལྡུམ་གྱིས་ཁེངས་པའི་ལམ་
ཕྲན་དུ་གཡོ་བར་བྱེད།
ཉིན་གཅིག་གི་མཐའ་མར་ང་རང་བདག་པོ་མེད་པའི་འགྲུལ་བ་
ཞིག་ཏུ་གྱུར་སོང་།
ངའི་མདུན་དུ་ལྷག་པ་ནི་དུས་ཡུན་རིང་བའི་མཚན་མོ་དེ་རེད། ང་
ཐང་ཆད་འདུག
༦༣
འབོད་སྒྲ་དེ་ཡང་ཁྱེད་ཀྱི་འབོད་སྐད་ཡིན་ནམ།
མཚན་མོ་སླེབས་བྱུང་། བརྩེ་བས་ཞུ་འབོད་ཀྱི་ལག་ཟུང་ཐལ་མོ་
སྦྱར་བ་བཞིན། ངའི་ལུས་སེམས་ངལ་དུབ་ཀྱིས་ཡོངས་སུ་བསྡམས།
ཁྱེད་ཀྱིས་ང་བོས་པ་ཡིན་ནམ།
ངས་ཉིན་ཧྲིལ་བོའི་དུས་ཚོད་ཁྱེད་ལ་བྱིན་ཟིན། གཏུམ་དྲག་ཅན་
གྱི་བདག་མོ་ཡ། ཁྱེད་ཀྱིས་ད་རུང་ང་ཡི་མཚན་མོ་ཡང་ངེས་པར་ཏུ་
འཕྲོག་དགོས་སམ།
དོན་དག་ཡོད་ཚད་ལ་རྫོགས་པའི་མཐའ་ཞིག་ཡོད་པས། ཟླ་བ་
མེད་པའི་མཚན་མོ་ཁེར་རྐྱང་ཡང་ང་རང་ཁོ་ནར་དབང་།
ཁྱེད་ཀྱི་སྐད་གདངས་དེས་མུན་པ་བརྟོལ་ཏེ་ངའི་སྙིང་ལ་ངེས་པར་
སྣུན་དགོས་སམ།
ཁྱེད་ཀྱི་སྒོའི་མདུན་གྱི་རོལ་དབྱངས་ལ་མཚན་མོར་གཉིད་ཉལ་རྒྱུ་
མེད་དམ།
ལྷིང་འཇགས་ཀྱི་གཤོག་འདབ་ཐོགས་པའི་གཟའ་སྐར་དེ་ཁྱེད་ཀྱི
བརྩེ་བ་བོར་བའི་མཁར་རྫོང་གི་མགོ་ཐོག་ནས་འཁོར་སྐྱོད་བྱེད་ཀྱིན་
འདུག་གམ།
ཁྱེད་ཀྱི་ལྡུམ་རའི་ནང་གི་མེ་ཏོག་དག་ནམ་ཡང་ཞི་འཇམ་གྱི་
མཆི་བའི་ཁྲོད་ནས་ས་ལ་མི་ཟག་གམ།
ཁྱོད་ཀྱིས་ང་ངེས་པར་དུ་འབོད་དགོས་སམ། ཁུ་སིམ་མིན་པའི་ཁྱེད་རང་།
འོ་ན་བརྩེ་གདུང་གི་ན་ཟུག་གིས་མནར་བའི་མིག་ཟུང་ལ་དོན་
མེད་དུ་རེ་བ་བྱེད་ཀྱིན་མིག་ཆུ་གཏོར་དུ་ཆུག
སྒྲོན་མེ་དེ་ཁེར་རྐྱང་གི་ཁང་སྟོང་དུ་སྒྲོན་དང་། ཀོ་གྲུ་ལ་ངལ་ཞིང་
དུབ་པའི་ངལ་རྩོལ་བ་རྣམས་ཁྱེར་ཏེ་རང་ཡུལ་ལ་ལོག་ཏུ་ཆུག
ངས་རང་ཉིད་ཀྱི་རྨི་ལམ་རྒྱབ་ཏུ་བསྐྱུར་ནས་ཁྱེད་ཀྱི་འབོད་བརྡའི་
ཕྱོགས་སུ་འགྲོ་བར་བྲེལ།
༦༤
རིག་ཚོད་མ་ཟིན་པའི་འཁྱམ་པོ་ཞིག་གིས་གསེར་སྒྱུར་རྡོ་འཚོལ་གྱིན་གདའ།
ཁོའི་སེར་སྨུག་གི་སྐྲ་ལོ་འཛིང་བའི་སྟེང་དུ་ས་རྡུལ་གྱིས་གཡོགས་
ཤིང་ལུས་པོ་གྲིབ་མ་བཞིན་དུ་སྐམ། ཁོས་ཁ་དམ་པོར་བཙུམ་པ་ནི་
རང་གི་དམ་པོར་གཏན་པའི་སེམས་ཀྱི་སྒོ་མོ་དང་འདྲ། ཁོའི་དམར་
ནག་གི་མིག་འབྲས་ནི་སྲིན་འབུ་མེ་འཁྱེར་གྱིས་རང་གི་ཟླ་བོ་འཚོལ་
བ་དང་ཀུན་ནས་འདྲ། མུ་མཐའ་བྲལ་བའི་རྒྱ་མཚོས་ཁོའི་མདུན་དུ་ཁྲོ་
བའི་ངར་སྐད་འདོན། འུར་ཟིང་གི་རྦ་རླབས་ཀྱིས་འཇགས་མེད་ཀྱི་སྦས་
པའི་ནོར་བུ་དེ་གླེང་མོལ་བྱེད་ཅིང་། ཁོ་ཚོས་བསྟན་དོན་མི་ཤེས་པའི་
གླེན་པ་དག་ལ་འཕྱ་དགོད་བྱེད།
ད་སྐབས་ཁོ་ལ་རེ་བས་སྟོང་མོད། འོན་ཀྱང་ཁོས་ངལ་གསོ་མི་
སྲིད། རྒྱུ་མཚན་ནི་འཚོལ་ཞིབ་ནི་ཁོའི་ཚེ་སྲོག་ཏུ་གྱུར་ཡོད། དེ་ནི་
རྒྱ་མཚོས་ནམ་ཡང་ཐོབ་འབྲས་མེད་པའི་དངོས་པོ་ཞིག་གི་ཆེད་དུ་
ལག་པ་མཁའ་ལ་སྲིང་བ་དང་ཀུན་ནས་མཚུངས། གཟའ་སྐར་གྱིས་
མཚམས་མེད་པར་སྐོར་བ་རྒྱག་ཅིང་འགྲོ་ལ་ནམ་ཡང་སླེབས་ཐབས་
བྲལ་བའི་དམིགས་ཡུལ་ཞིག་གི་རྗེས་སུ་བསྙེགས་པ་འདྲའོ། །ཁུ་སིམ་
པའི་མཚོ་མཐའ་དེ་ན་སྐྲ་ལོ་རྫོབ་འཛིང་གི་སྨྱོན་པ་དེས། སྔར་བཞིན་
སྐོར་བ་རྒྱག་གིན་གསེར་སྒྱུར་རྡོ་དེ་འཚོལ་གྱིན་གདའ།
ཉིན་ཞིག་ལ་གྲོང་གསེབ་ཀྱི་བུ་ཞིག་ཡོང་ནས་ང་ལ་ཤོད་དང་ཁྱེད་
ཀྱི་སྐེད་པའི་གསེར་གྱི་ཐག་པ་དེ་གང་ནས་ཐོབ་པ་ཡིན་ཞེས་དྲིས་
བྱུང་། སྨྱོན་པ་དངངས་སྐྲག་བསླངས་ཏེ་ས་ལྡིང་གནམ་ལྡིང་བྱས། མ
གཞི་ལྕགས་ཐག་དེ་དངོས་འབྲེལ་གསེར་དུ་གྱུར་ནས་འདུག འདི་ནི་རྨི་
ལམ་ཞིག་མ་ཡིན་མོད། འོན་ཀྱང་ཁོས་ནམ་ཞིག་ལ་དེ་ཉིད་གསེར་ལ་
གྱུར་སོང་བ་མ་ཤེས།
ཁོས་རང་གི་ཐོད་པར་ཐལ་ལྕག་གཞུ་ཞོར།ནམ་ཞིག་ལ།ཨ།དུས་
ནམ་ཞིག་ལ་ངས་མ་གོ་མ་ཤེས་པར་དོན་དག་ལེགས་འགྲུབ་བྱུང་སོང་བ་ཡིན་ནམ།
དུས་རྒྱུན་དུ་རྡོ་ཧྲུག་སྒྲུག་ཅིང་ལྕགས་ཐག་ལ་རེག་ཙམ་རེག་ཙམ་
བྱས་ནས་མར་འཕེན་པ་ལས། ལྕགས་ཐག་ལ་འགྱུར་བ་འབྱུང་གི་ཡོད་
མེད་ལ་མི་ལྟ་བ་ནི་ཁོའི་གོམས་གཤིས་ལྟ་བུ་ཞིག་ཏུ་གྱུར་ཡོད།
འདི་ལྟར་སྨྱོན་པ་འདིས་གསེར་འགྱུར་རྡོ་རྙེད་ཡོད་ཀྱང་བརླགས་ཀྱང་ཟིན།
ཉི་མ་ནུབ་རིར་བཞུད་སོང་། ནམ་མཁར་གསེར་མདོག་བཀྲ།
་པས་རང་གི་རྗེས་ཤུལ་དེད་ནས་ཕྱིར་ལ་ལོག་སྟེ། བོར་ཟིན་
པའི་ནོར་བུ་དེ་འཚོལ་བར་བྲེལ། ཁོའི་ལུས་སྟོབས་ཡོངས་སུ་འཛད་
ཅིང་ལུས་པོ་གཞུ་ལྟར་གུགཁོའི་སེམས་ནི་རྩ་བ་བཀོག་པའི་སྡོང་བོ་ཇི་
བཞིན།ས་རྡུལ་ཁྲོད་དུ་སྐམ་ཞིང་ཐུར་ལ་དཔྱངས་ནས་ཡོད།
༦༥
ས་སྲོད་ཀྱིས་གོམ་པ་དལ་གྱིས་སྤོས་ནས་འོང་ཞིང་གླུ་ངག་ཡོད་
ཚད་འཇགས་པར་བྱས། ཁྱེད་ཀྱི་གྲོགས་པོ་རྣམས་རང་གནས་སུ་
ངལ་གསོ་རུ་ཕྱིན་ཟིན་ལ་ཁྱེད་ཀྱང་ངལ་དུབ་ཀྱིས་ཡོངས་སུ་མནན།
འཇིགས་སྣང་མུན་པར་ཐིམ་ཞིང་མུན་པས་ནམ་མཁའི་ངོ་གདོང་
གཡོགས། འོན་ཀྱང་། བྱེའུ་ཡ་ང་ཡི་བྱེའུ། ང་ཡི་ངག་ལ་ཉོན་དང་། ཁྱེད་
ཀྱིས་གཤོག་ཟུང་མ་སྐུམས་ཤིག
འདི་ནི་ལྗོན་འདབ་ཀྱི་སྨག་རུམ་མིན་ལ། འདི་ནི་སྐྲངས་ཤིང་སྦོས་
པའི་སྦྲུལ་ནག་ལྟ་བུའི་རྒྱ་མཚོ་ཡང་མིན།
འདི་ནི་རྣམ་པར་བཀྲ་བའི་མེ་ཏོག་བ་སྤུས་གར་སྟབས་སྒྱུར་བ་མ་
ཡིན། འདི་ནི་སྐད་ཅིག་ཙམ་དུ་འོད་ཅིག་འཁྱུག་པའི་ཆུ་ཡི་ཝུ་བ་དེའོ། །ཨ།
ཉི་འོད་ལམ་ལམ་དུ་འཕྲོ་ཞིང་ལྗང་མདོག་བཀྲ་བའི་མཚོ་ངོགས་དེ་
དང་། ཁྱེད་ཀྱི་གནས་མལ་གང་དུ་ཡོད་དམ། བྱེའུ་ཡ་བྱེའུ། ང་ཡི་ངག་
ལ་ཉོན་དང་། ཁྱེད་ཀྱིས་གཤོག་ཟུང་མ་སྐུམས་ཤིག
ཁེར་རྐྱང་གི་མཚན་མོ་ཁྱེད་ཀྱི་མདུན་དུ་ཉལ་ཞིང་སྐྱ་རེངས་དེ་
མག་མོག་རི་བོའི་རྒྱབ་ཏུ་གཉིད་ལ་ཡུར། སྐར་ཚོགས་ཀྱིས་ངག་སྒོ་
སྡོམ་གྱིན་ཆུ་ཚོད་ཀྱི་གྲངས་ཀ་བགྲང་བཞིན་གདའ། གཉོམ་ཆུང་བའི་
ཟླ་བ་མཚན་མོའི་ཁ་ལ་གཡེང་ཤིང་འཕྱོ། བྱེའུ་ཡ་བྱེའུ། ང་ཡི་ངག་ལ་
ཉོན་དང་། ཁྱེད་ཀྱིས་གཤོག་ཟུང་མ་སྐུམས་ཤིག
ཁྱེད་ལ་འདི་རུ་རེ་བ་མེད་ལ་འཇིགས་སྐྲག་ཀྱང་མེད།
འདི་ན་ཐ་སྙད་ཀྱི་གཞི་མེད་པས་ཤུབ་ཤུབ་བརྗོད་པའི་གཏམ་གྱི་
རང་དབང་བྲལ་ཞིང་འབོད་པའང་མེད།
འདི་ན་ཁྱིམ་གཞིས་མེད་ལ་ངལ་གསོའི་མལ་ཁྲིའང་མེད།
འདི་ན་ཁྱེད་རང་ཉིད་ཀྱི་གཤོག་ཟུང་དང་མུ་མཐའ་བྲལ་བའི་
མཁའ་ལམ་གཉིས་ཁོ་ན་ལས་ཅི་ཡང་མེད་དོ། །
བྱེའུ་ཡ་བྱེའུ། ང་ཡི་ངག་ལ་ཉོན་དང་། ཁྱེད་ཀྱིས་གཤོག་ཟུང་མ་སྐུམས་ཤིག
སྤུན་ཟླ། དོན་དེ་ཡིད་ལ་བཟུང་སྟེ་ལེགས་པར་ལོངས། དུས་རྟག་ཏུ་
གསོན་ཐུབ་པའི་མི་ཞིག་ཡོད་མི་སྲིད་ལ། རྟག་བརྟན་གྱི་དངོས་པོ་ཞིག་
སྲིད་ན་མ་མཆིས།
སྤུན་ཟླ།དོན་དེ་ཡིད་ལ་བཟུང་སྟེ་ལེགས་པར་ལོངས།
ང་ཚོའི་མི་ཚེ་ནི་རྡོག་ཁྲེས་རྙིང་བ་དེ་མིན་ལ། རྫོགས་མཐའ་བྲལ་
བའི་ལྗོངས་རྒྱུ་ཞིག་དེ་བས་ཀྱང་མ་ཡིན།
སྙན་ངག་པ་ཁེར་རྐྱང་ཞིག་གིས་གླུ་རྙིང་ཞིག་ལེན་དོན་མེད།
མེ་ཏོག་རྙིད་ནས་ས་ལ་ཟགས་ཀྱང་དེ་འདོགས་མཁན་གྱིས་མེ་
ཏོག་དེའི་ཆེད་དུ་དུས་རྟག་ཏུ་མྱ་ངན་གྱི་ཁུར་བོ་འཁུར་དོན་མེད།
སྤུན་ཟླ། དོན་དེ་ཡིད་ལ་བཟུང་སྟེ་ལེགས་པར་ལོངས། ཕུན་སུམ་
ཚོགས་པའི་རྒྱུ་ཞིག་བསྒྲུབས་ཏེ་དེ་ཉིད་གླུ་དབྱངས་ཀྱི་སྲོག་ཏུ་སྦྲེལ་
ཆེད་འཚོ་བའི་རྩོལ་བ་ལ་ངེས་བརྟན་གྱི་ངལ་གསོ་ཞིག་ངེས་པར་དུ་དགོས།
ཚེ་སྲོག་ནི་འཆི་བའི་ཉི་ནུབ་ཀྱི་ཉེ་སར་འཕྱང་བཞིན་གསེར་གྱི་
གྲིབ་གཟུགས་ཀྱི་ཕྱོགས་སུ་སྐྱོད་ཀྱིན་འདུག
བརྩེ་བ་ཞེས་པ་ནི་ངེས་པར་དུ་བརྩེ་གདུང་གི་གཏམ་བརྗོད་ཁྲོད་
དུ་སྡུག་བསྔལ་གྱི་བཟི་ཆང་བཏུང་མྱོང་ཞིང་མིག་ཆུ་མཚོ་མོ་རུ་འཁྱིལ་
མྱོང་བ་ཞིག་ཡིན་དགོས།
སྤུན་ཟླ།དོན་དེ་ཡིད་ལ་བཟུང་སྟེ་ལེགས་པར་ལོངས།ང་ཚོ་མེ་ཏོག་
བཏུ་རྒྱུར་བྲེལ་དོན་ནི།རླུང་བུས་འགྲོ་ཞོར་ལ་རྐུ་བར་དོགས་པ་ཡིན།
འཕྱི་དྲག་ན་ཡལ་འགྲོ་བའི་ང་ཚོའི་མཆུ་སྦྱོར་གྱི་དྲན་བྱང་གིས།
ང་ཚོའི་ཟུངས་ཁྲག་ཁོལ་བར་བྱས་ཤིང་མིག་ཟུང་ལ་འོད་མདངས་འཕྲོ་
རུ་བཅུག གྱེས་བྲལ་གྱིས་ཅོང་བརྡ་གཏོང་གིན་འདུག་པས་ང་ཚོའི་ཚེ
སྲོག་འདུན་པས་བརྟས་ཤིང་ཞེན་ཆགས་ནི་དྲག་ཆར་འབབ་འབབ་རེད།
སྤུན་ཟླ། དོན་དེ་ཡིད་ལ་བཟུང་སྟེ་ལེགས་པར་ལོངས། ང་ཚོས་བྱ་
དངོས་ཤིག་ལ་འཐམ་ཞིང་འཁྱུད་དེ་བདག་གིར་བཟུང་རྗེས་དེ་ཉིད་ཐལ་
བར་བརླག་སྟེ་རྡོག་རྫི་གཏོང་བའི་དུས་ཚོད་མེད།
རྨི་ལམ་ཐུ་འོག་ཏུ་སྦས་ཏེ་དུས་ཚོད་ནི་སྐད་ཅིག་ཅིག་ལ་བཞུད་སོང་།
རྫོཊ་མཐའ་མེད་པའི་ལས་དང་རྩོལ་བའི་བྱ་བཞག་གིས། མི་ཚེ་
ཐུང་ཐུང་བདག་ཏུ་བཟུང་བའི་དབང་ཤད་ཀྱིས། བརྩེ་བར་དབང་བའི་
ཉིན་ཞག་ནི་རེ་འགའ་ཙམ།
སྤུན་ཟླ།དོན་དེ་ཡིད་ལ་བཟུང་སྟེ་ལེགས་པར་ལོངས།
མཛེས་པ་ནི་ང་ཚོའི་ཡིད་འཕྲོག་མ་སྟེ། དབྱངས་རྟར་བསྡོངས་ནས་
སྒེག་བྲོ་འཁྲབ་པར་བྱེད། ཤེས་ཡོན་ནི་ང་ཚོར་མཚོན་ན་མཐའ་ཡས
པའི་རྒྱ་མཚོ་ཞིག་སྟེ། ང་ཚོར་ནམ་ཡང་དེའི་ཕ་མཐའ་གཞལ་བའི་དུས་
ཚོད་ཡོད་མི་སྲིད། ཡོད་ཚད་རྟག་བརྟན་འཇིག་མེད་ཀྱི་ནམ་མཁའ་
ནས་འགྲུབ་པར་གྱིས།
འོན་ཀྱང་ས་ཆེན་པོའི་རྟོག་འཆར་གྱི་མེ་ཏོག་དེ། འཆི་བས་ནམ་
ཡང་མི་རྙིད་པར་གསར་རྐྱང་དུ་གནས་པར་བྱེད།
སྤུན་ཟླ།དོན་དེ་སེམས་ལ་བཟུང་སྟེ་ལེགས་པར་ལོངས།
༦༧
བདག་གིས་གསེར་གྱི་ཤྭ་བ་རྔོན་པ་ལ།
བདག་གི་གྲོགས་པོ་ཁྱེད་ཚོས་ང་ལ་འཕྱ་དཀོད་བྱེད་ཀྱང་སྲིད་
མོད། འོན་ཀྱང་ང་ནི་མུ་མཐུད་དུ་འཛིན་པར་དཀའ་བའི་འཆར་ཡན་
དེའི་རྗེས་སུ་བསྙེག་ངེས། ལ་ལུང་རྡོག་པས་བརྒལ་ནས་ངེས་མེད་ཀྱི་
ཡུལ་གྲུ་གྲངས་མེད་ཉུལ་ཏེ། བདག་གིས་གསེར་གྱི་ཤྭ་བ་དེ་ཉིད་འཚོལ་
བཞིན་ཡོད། ཁྱེད་ཚོ་ཁྲོམ་རར་ཡོང་སྟེ་ཉོ་ཚང་བརྒྱབ་ཅིང་མཁོ་ཆས་
རྒྱབ་ཏུ་ཁུར་ནས་རང་རང་གི་ཡུལ་ལ་ལོག་པའི་ཚེ། ཡུལ་དུས་ལ་ཆ་མ་
འཚལ་བའི་རླུང་བུ་བདག་མེད་ཅིག་བདག་ལ་འཐམས།
བདག་གིས་འཁོར་གཞིས་ཡོད་ཚད་རྒྱབ་ཀྱི་ཕ་རོལ་ཏུ་བསྐྱུར་
བས། བདག་སེམས་ལ་ཞེན་ཆགས་བྲལ།
གསེར་དང་འདྲ་བའི་ཤྭ་བ་དེ་ཉིད་འཚོལ་ཕྱིར། ང་རང་རི་ལུང་
བརྒྱུད་ཅིང་ལ་ལུང་བརྒལ།ཆ་རྒྱུས་མེད་པའི་ཡུལ་གྲུ་གང་མང་ཉུལ།
༦༨
ངས་བྱིས་དུས་ཀྱི་ཉིན་ཞིག་ལ་ཆུ་ཡུར་དུ་ཤོག་བུའི་གྲུ་གཟིངས་
གཡེངས་པ་དེ་དྲན་བྱུང་།
དེ་ནི་ཟླ་བདུན་པའི་རླན་ཚད་མཐོ་བའི་ཉིན་མོ་ཞིག་སྟེ། ང་རང་
གཅིག་པུར་དགའ་བཞིན་སྤྲོ་བཞིན་རྩེད་མོར་རོལ་ཀྱིན་ཡོད།
ངས་ཤོག་བུའི་གྲུ་གཟེངས་ཆུ་ཡུར་དུ་གཡེང་བར་བྱེད་པའི་ཚེ།
གློ་བུར་དུ་ནམ་མཁར་སྤྲིན་ནག་འཁྲིགས་ཤིང་། དྲག་རླུང་འུར་
འུར་དུ་ལྡང་ལ་དྲག་ཆར་ཤག་ཤག་ཏུ་བབས་པས།
དྲི་ངན་ཁུར་ཞིང་འདམ་ཁུ་དེད་པའི་ཆུ་ཕྲན་རྒྱུག་ཆུར་འདྲེས་ཏེ་
ཆུ་བོ་བརྙོགས་ལ་ང་ཡི་གྲུ་གཟེངས་ཆུ་ལ་བྱིང་།
དྲག་རླུང་དེས་ནི་སྡང་སེམས་ཀྱི་མདའ་མོ་ང་ལ་གཟས་ཏེ་ཡོང་བ་
བཞིན།ང་ཡི་བདེ་སྐྱིད་ཡོད་ཚད་བཅོམ་པས་སེམས་པ་སྡུག་ལ་སྦྱར།
དེ་རིང་ནི། ཟླ་བདུན་པའི་ནམ་མཁའ་རིབ་པའི་ཉིན་མོ་ཞིག་སྟེ།
འཁྱོལ་དཀའ་བའི་ཉིན་མོ་ཞིག་ཡིན། ངས་རང་ཉིད་ཀྱི་མི་ཚེའི་ཁྲོད་
དུ་རྩེད་མོ་ལས་བྱུང་བའི་རང་ཉིད་ཀྱི་ཕམ་ཉེས་མཐའ་དག་ལ་ཁུ་སིམ་
མེར་ལྷོད་ཀྱིས་ཕྱིར་དྲན་བྱས།
ཆུ་ཡུར་དུ་བྱིང་ཟིན་པའི་ཤོག་གྲུ་དེ་གློ་བུར་དུ་བདག་གི་དྲན་
འཛིན་གྱི་རི་མོར་གསལ་ལྷང་ལྷང་འཁོར་བྱུང་།
བསམས་ཤིང་བསམ་ན་ལས་དབང་གིས་ང་རང་མཐོང་ཆུང་བྱས་འདུག་པས།
ངས་ལས་དབང་ལ་འཁང་ར་བྱས།
༦༩
གཙང་འགྲམ་གྱི་ཚོང་འདུས་མ་གྲོལ་པས། ཟང་ཟིང་དང་ཉིན་མོ་
ཡང་ད་དུང་སོ་སོར་གྱེས་མེད་མོད། སྐབས་འདིར་བདག་ལ་སྐྲག་ས་
ཞིག་ཡོད་པ་ནི། བདག་གིས་ང་རང་གི་དུས་ཚོད་ཆུད་ཟོས་སུ་བཏང་བ་
དང་ཉིན་ཞིག་གི་བསག་སྒོར་ཆེས་མཐའ་མ་དེ་ཡང་བརླག་འགྲོ་སྲིད་
པ་དེ་རེད།
འོན་ཀྱང་། མིན། བདག་གི་སྤུན་གྲོགས། བདག་ལ་ད་དུང་དངུལ་
ལྷག་འགའ་ཡོད་པས། ལས་དབང་གིས་བདག་གི་ཡོད་ཚད་གཡོ་ལེན་
བྱས་མེད།
ཉོ་ཚོང་བརྒྱབ་ཟིན།
ཕྱོགས་གཉིས་ཀྱི་འགྲོ་ལུགས་མཐའ་དག་བསྒྲུབ་པའི་དངུལ་གྲོན་
ཀྱང་བསྡུས་ཟིན་པས། ད་ནི་ང་རང་ཡང་ཁྱིམ་ལ་ལོག་རན་སོང་།
འོན་ཀྱང་། སྒོ་སྲུང་བ།ཁྱེད་ཀྱིས་སྒོ་ཁྲལ་བསྡུ་འམ།སྐྲག་མི་དགོས།
ང་ལ་ད་དུང་དངུལ་ལྷག་འགའ་ཡོད་པས།
ལས་དབང་གིས་ངའི་ཡོད་ཚད་གཡོ་ལེན་བྱས་མེད།
འཇམ་ཐིང་ཐིང་གི་རླུང་བུས་ངར་རྒོད་ཀྱི་དྲག་ཆར་འཇིགས་
གནས་སུ་བརྫངས་ཤིང་། ནུབ་ཕྱོགས་སུ་དཔྱངས་པའི་སྤྲིན་གྱི་ཕུང་
བོས་བཀྲ་མི་ཤིས་པའི་སྔ་ལྟས་ཤིག་སྟོན་གྱིན་གདའ།
ལྷིང་འཇགས་ཀྱི་གཙང་བོས་རླུང་བུར་སྒུག་ནས་ཡོང་།
ང་རང་མཚན་མོ་མདུན་དུ་མ་སླེབས་གོང་མྱུར་མོར་གཙང་བོའི
ཕ་རོལ་བརྒལ།
ཨ།གྲུ་བ་ལགས།ཁྱེད་ལ་གླ་དངུལ་དགོས་སམ།
རེད་ཡ། སྤུན་ཟླ། ང་ལ་ད་དུང་དངུལ་འགའ་ལྷག་ཡོད་པས། ལས་
དབང་གིས་བདག་གི་ཡོད་ཚད་གཡོ་ལེན་བྱས་མེད།
སྙིང་རེ་རྗེ་ཨང་། ལམ་འགྲམ་གྱི་སྡོང་འོག་ཏུ་སྤྲང་བོ་ཞིག་གིས་
གཉོམ་ཆུང་ཆུང་གི་རེ་བ་ཞིག་རུམ་གྱིན། བདག་གི་ངོ་གདོང་ལ་ཅེར་
ནས་འདུག
ཁོས་བསམ་པར་བདག་ནི་ཉིན་གཅིག་གི་ཚོང་གི་ཁེ་སང་དེས་
ཀྱང་ཕྱུག་པར་འདོད། རེད་ཡ། སྤུན་ཟླ། ང་ལ་ད་དུང་དངུལ་འགའ་ལྷག་
ཡོད་པས། ལས་དབང་གིས་བདག་གི་ཡོད་ཚད་གཡོ་ལེན་བྱས་མེད།
མཚན་མོའི་སྨག་རུམ་ཇེ་སྟུག་ཏུ་ཕྱིན་ལ་ཁེར་རྐྱང་གི་འགྲོ་ལམ་
ཡང་ལྷིང་འཇགས་སུ་གནས། རྩི་ཤིང་གི་ལོ་མའི་གསེབ་ཏུ་སྲིན་འབུ་མེ་
ཁྱེར་དག་ནི་འོད་ཆེམ་ཆེམ་དུ་འཕུར།
བདག་གི་རྗེས་སུ་རྐང་འཇབ་ལག་འཇབ་ཀྱིས་སྙེག་མཁན་དེ་སུ།
ཨ། ངས་ཤེས་སོང་། དེ་ནི་བདག་ལ་ཐོབ་པ་ཡོད་ཚད་འཕྲོག་པར་
འདོད་པའི་ཁྱེད་ཀྱི་འདོད་རྔམ་དེ་རེད། བདག་གིས་ཁྱེད་རང་བློ་ཕམ་གྱི་
གནས་སུ་མི་སྦྱར་བར་མི་བྱ།
བདག་ལ་ད་དུང་དངུལ་འགའ་ལྷག་ཡོད་པས། ལས་དབང་གིས་
བདག་གི་ཡོད་ཚད་གཡོ་ལེན་བྱས་མེད།
བདག་གིས་ལག་སྟོང་མཆན་ལ་བཙུགས་ནས་ནམ་ཕྱེད་ལ་རང་
ཁྱིམ་དུ་འབྱོར་དུས།
ཁྱེད་རང་གཉིད་བོར་ཞིང་ཁུ་སིམ་མེར་བློ་འཚབ་ཀྱི་མིག་ཟུང་
ཅེར་གྱིན་སྒོ་ཁ་ན་ང་ལ་བསྒུགས་ནས་འདུག
ཁྱེད་རང་གཉོམ་ཆུང་གི་བྱེའུ་ཞིག་དང་འདྲ་བར། འདུན་པས་
ཁེངས་པའི་བརྩེ་བ་ཞིག་རུམ་ནས་འཕུར་ལྡིང་བྱེད་ཀྱིན། བདག་གི་
བྲང་ཁར་བབས།
ཨེ། ཨེ། བདག་གི་ལྷ། ད་དུང་བདག་ལ་དངུལ་མོད་པོ་ལྷག་ཡོད་
པས།ལས་དབང་གིས་བདག་གི་ཡོད་ཚད་གཡོ་ལེན་བྱས་མེད།
༧༠
བདག་གིས་ཉིན་མང་བོར་དཀའ་བ་ཚད་མེད་སྤྱད་དེ་ལྷ་ཁང་ཞིག་
བཞེངས། ལྷ་ཁང་དེར་སྒོ་དང་སྒེའུ་ཁུང་མེད་ལ། རྩིག་པ་ནི་ཕ་བོང་
གིས་བརྩིགས་ཡོད་པས་མཐུག་ཀྱང་བརྗིད་ཉམས་ལྡན།
བདག་གིས་དོན་དག་གཞན་མཐའ་དག་བརྗེད་ཟིན། དེ་ནི་བདག་
གིས་ཕྱིའི་འཇིག་རྟེན་གྱི་ཞེན་ཆགས་ཡོད་ཚད་སྔ་མོ་ནས་དོར་ཟིན་
པས་ཡིན་སྲིད།བདག་གིས་དམིགས་པ་རྩེ་གཅིག་ཏུ་གཏད་དེ་རང་ཉིད་
ཀྱིས་ཆོས་ཁང་དུ་བཤམས་པའི་ལྷ་སྐུར་ལྟ་བཞིན་ཡོད།
ལྷ་ཁང་གི་ནང་ལོག་ཏུ་དུས་ནམ་ཡང་མཚན་མོ་ཡིན་པས། དྲི་
བཟང་གིས་ཕྱུག་པའི་སྣུམ་སྒྲོན་ནི་འོད་སྣང་མཐའ་དག་གི་འབྱུང་
ཁུངས་གཅིག་པུ་དེ་ཡིན་ལ། སྤོས་དུད་ནི་སྐྱ་ལྷོག་ལྷོག་ཏུ་བར་སྣང་
ལ་འཕྱུར་ཞིང་བདག་གི་སེམས་ཀྱི་ཟབ་སར་དཀྲིས་པས། བདག་གི་
སེམས་པ་སྙི་མོར་རྨ་ཁ་བཟོས་ཤིང་ལྗིད་ཏིག་ཏིག་གི་སྣང་བ་ཞིག་སྟེར།
བདག་གིས་མཚན་མོའི་གཏི་མུག་གཉིད་ཀྱི་ཞིང་ཁམས་མ་
འགྲིམས་པར། བདག་གིས་ཀྱང་ལྡེབས་སུ་དྲ་བའི་རྨུ་ཐག་རབ་ཏུ་
འཁྱུགས་པའི་གཟུགས་རིས་སྣ་ཚོགས་བརྐོས་ཏེ། གཤོག་པ་ཐོགས་
པའི་རྟ་ཕོ་དང་། མིའི་གདོང་བ་ཅན་གྱི་མེ་ཏོག རྐང་ལག་སྦྲུལ་དང་
མཚུངས་པའི་བུད་མེད་བཅས་སོ།།
འདབས་ཆགས་བྱ་ཡི་གླུ་སྐད་དང་ལྗོན་པའི་ལོ་འདབས་ཀྱི་ཤུབ་
སྒྲ༑ དེ་བཞིན་བྲེལ་འཚུབ་ཆེ་བའི་གྲོང་སྡེའི་འུར་ཅོ་སོགས། ནང་དུ་
འཛུལ་སའི་ལམ་ཞིག་གང་དུ་ཡང་བཞག་མེད་པས། སྨག་རུམ་གྱི་ལྷ་
ཁང་འདིར་སྒྲ་ཞིག་ཐོས་རྒྱུ་ཡོད་པ་ནི། བདག་གིས་དབྱངས་སུ་གྱེར་
བཞིན་པའི་གཟུངས་སྔགས་ཀྱི་བྲག་ཅ་ཁོ་ན་ལས་མ་འདས།
བདག་གི་སེམས་སུ་འདུན་པ་དྲག་པོ་ཞིག་མེ་ལྕེ་དང་འདྲ་བར་
གཡོ་བ་མེད་པར་རྩེ་གཅིག་ཏུ་འབར་ཞིང་། དགའ་བདེའི་ཚོར་བ
མངར་མོ་ཞིག་གིས་བདག་ནི་ཡོངས་སུ་བཟི་བར་བྱས།
འབྲུག་སྒྲ་གྲགས་ཤིང་རླུང་འཚུབ་གཡུགས་ལ་གློག་དམར་འཁྱུག་
སྟེ༑ ལྷ་ཁང་བསྒུལ་ཞིང་བདག་གི་སྙིང་ཁར་ན་ཟུག་ཅིག་མ་བསླངས་
བར་དུ།བདག་གིས་དུས་ཚོད་ནི་ཅི་ལྟར་འདས་པ་མ་རྟོགས།
སྒྲོན་མེ་དེ་ཉིད་ལ་སྐྱ་མདངས་ཤིག་ཤར་ཞིང་ནོངས་འགྱོད་ཀྱི་ངང་
ཚུལ་ཞིག་མངོན་བཞིན་འདུག་ལ། གྱང་ལྡེབས་ཀྱི་རི་མོ་དག་ཀྱང་སྒྲོག་
ལ་བཅུག་པའི་རྨི་ལམ་ཞིག་དང་འདྲ་བར། གསལ་ལ་མི་གསལ་བའི་
འོད་སྣང་དེའི་ཁྲོད་དུ་སྙིང་བོ་བོར་ལ་རང་ཉིད་སྦས་ཤིང་སྐུང་བར་བྲེལ།
ངས་མཆོད་ཁྲིའི་སྟེང་གི་སྐྲ་འདྲར་ཕུར་ཚུགས་སུ་བལྟས་པར། སྐུ་
འདྲ་དེས་ནི་ལྷ་ཡིས་དངོས་སུ་བྱིན་གྱིས་བརླབས་པ་བཞིན། གསོན
ཉམས་ལྡན་ཞིང་འཛུམ་དམུལ་དམུལ་བྱེད་ཀྱིན་འདུག བདག་གིས་
བཙོན་དུ་བཅུག་པའི་མཚན་མོ་དེས་གཤོག་ཟུང་བརྐྱངས་ཏེ་ནམ་
འཕང་བསྐྱོད་ཅིང་བདག་གི་མིག་ལམ་ནས་གློ་བུར་དུ་ཡལ།
༧༡
ས་རྡུལ་གྱི་མ་ཡུམ་ཡ། མཐའ་ཡས་པའི་རྒྱུ་ནོར་ལོངས་སྤྱོད་ནི་
ཁྱེད་ལ་མི་དབང་པར། བདག་གི་བཟོད་བསྲན་དང་སྡུག་རུས་ལ་དབང་
སྟེ༑ ཁྱེད་ཀྱིས་བྱིས་པ་རྣམས་གསོ་བར་དཀའ་བར་ཐབས་ཤེས་དཔག
མེད་སྤྱད་ཀྱང་། ཁོང་ཚོའི་ལྟོ་བ་འགྲང་བྱེད་ཀྱི་ཁ་ཟས་འདང་ངེས་ཤིག་
གཏན་ནས་མ་ཡོད།
ཁྱེད་ཀྱིས་ང་ཚོར་གནང་བའི་དགའ་སྤྲོ་ཡི་ལེགས་སྐྱེས་དེ་ནི་ནམ་
ཡང་ཆ་ཚང་ཞིང་ཡང་དག་པ་ཞིག་མ་ཡིན་ལ། ཁྱེད་ཀྱིས་རང་ཉིད་ཀྱི་
ཕྲུ་གུ་ཚོར་སྤྲད་པའི་རྩེད་ཆས་དག་ཀྱང་ཧ་ཅང་ཆག་སླ་བ་ཡིན། ཁྱེད་
ཀྱིས་ནམ་ཡང་ང་ཚོའི་སྤྱང་ལྟོགས་ལྟ་བུའི་རེ་བ་དག་སྐོང་མི་ཐུབ།འོན་
ཀྱང་རྒྱུ་མཚན་དེའི་ཕྱིར་བདག་གིས་ཁྱེད་ཉིད་འདོར་རུང་ངམ།
སྡུག་བསྔལ་གྱི་གྲིབ་ནག་དཀོན་པའི་ཁྱེད་ཀྱི་མིག་ཟུང་ནི་བདག་
གི་མིག་ལ་མཛེས་སྡུག་ལྡན་ཞིང་། ནམ་ཡང་ཚིམ་པ་མེད་པའི་ཁྱེད་ཀྱི་
བརྩེ་བ་ནི་བདག་གི་སྙིང་ལ་རིན་ཐང་ཆེ།
ཁྱེད་ཀྱིས་ང་ཚོར་ནུ་ཞོ་བླུད་དེ་ཚེ་སྲོག་སྩལ་མོད། འོན་ཀྱང་དེ་ནི་
མི་རྟག་པའི་རང་བཞིན་ཡིན་པས། ཁྱེད་ཀྱི་མིག་ཟུང་ནི་རྟག་ཏུ་མེལ་
ཚེ་བ་ཞིག་དང་འདྲ་བར་ཆེས་ཆེར་བགྲད་ནས་ཡོད།
ཁྱེད་ཀྱིས་ཟླ་ཐོག་ལོ་དང་ལོ་ཐོག་ལ་དུས་རབས་བརྩེགས་ཏེ་ཁ་
མདོག་དང་སྙན་ངག་གི་ལས་ལ་གཞོལ་མོད།འོན་ཀྱང་ཁྱེད་ཀྱི་སྐྱོ་གར
གྱིས་ཁེངས་པའི་བསམ་བློ་འབའ་ཞིག་བཞེངས་པ་ལས་དག་ཞིང་ད་
དུང་བསྐྲུན་མེད།
ཁྱེད་ཀྱི་མཛེས་སྡུག་གསར་སྐྲུན་ལ་མིག་ཆུའི་ན་བུན་འཐིམས།
ངས་ནི་རང་གི་སྙན་ངག་ཁྱེད་ཀྱི་སྨྲ་བ་དབེན་པའི་སེམས་ནང་དུ་
འཇུག་ཅིང་།ང་ཡི་བརྩེ་བ་དེ་ཁྱེད་ཀྱི་བརྩེ་བར་འཐིམས་པར་བྱེད།
ངས་ངལ་རྩོལ་གྱིས་ཁྱེད་ལ་མཆོད་འབུལ་བྱེད།
ངས་ཁྱེད་ཀྱི་བྱམས་བརྩེ་ཡི་ངོ་གདོང་མཇལ་སོང་ལ། ང་རང་ཁྱེད་
ཀྱི་སྐྱོ་གདུང་གི་ས་རྡུལ་ལ་དགའ།ས་ཆེན་པོའི་མ་ཡུམ།
༧༢
འཛམ་གླིང་མཇལ་འཕྲད་ཀྱི་ཚོམས་ཆེན་དུ། བབས་ཆགས་པའི་
རྩྭ་ལོ་དང་ཉི་འོད། ནམ་ཕྱེད་ཀྱི་གཟའ་སྐར་བཅས་ཆབས་ཅིག་ཏུ་
གདན་དུ་འཁོད་ཡོད་པས།
ང་ཡི་སྙན་ངག་ཀྱང་ཆུ་འཛིན་དང་ནགས་ཚལ་གྱི་གླུ་དབྱངས་ལ་
འགྲོགས་ཏེ།འཛམ་གླིང་གི་སེམས་དཀྱིལ་དུ་གྲལ་ལྟར་བཞུགས།
འོན་ཀྱང་། འབྱོར་ལྡན་གྱི་མི་བུ་ལགས། ཁྱེད་ཀྱི་རྒྱུ་ནོར་ལ་ཐོབ་མི་
སྲིད་པ་ནི། ནམ་མཁའི་མཛའ་གཅུགས་ཀྱི་བྱིན་རླབས་ཏེ། ཉི་མའི་འོད་
ཟེར་དང་ཟླ་བའི་བསིལ་ཟེར་ཡིན་པས།
འཆི་བ་སླེབས་པའི་དུས་ན། དེ་ཉིད་མདངས་ཉམས་ལ་སྐམ་ཞིང་
རྙིད་དེ་ཚལ་པར་བཀས་ནས་ཐལ་རྡུལ་དུ་འཐིམས་ངེས།
༧༣
ནམ་ཕྱེད་དུ་རང་ཉིད་དཀའ་ཐུབ་པ་ཞིག་བྱ་རྒྱུ་ཡིན་ཟེར་མཁན་
དེས་བསྒྲག་པར། “ད་ནི་རང་ཁྱིམ་དོར་ནས་ལྷ་འཚོལ་དུ་འགྲོ་བའི་
དུས་ལ་བསླེབས་སོང་། ཨ། སུ་ཞིག་གིས་ང་རང་འཁྲུལ་སྣང་གི་གཟེབ་
ཏུ་བཅུག་སྟེ་ཡུན་རིང་གོར་བ་ཡིན་ནམ།”ཞེས་པར། ལྷ་ཡིས་ང་
ཡིན་”ཞེས་བཤུབས་པར་བཟླས། འོན་ཀྱང་མི་དེའི་རྣ་བའི་བུ་ག་
བསྒྲིབས་འདུག
ཁོའི་ཆུང་མ་དང་བྱིས་པ་གཉིས་མཉམ་དུ་ལྷིང་ཅག་གེར་མལ་
ཁྲིའི་ཟུར་དུ་གཉིད་ཡོད། མི་དེས“བདག་ལ་དུས་ཡུན་ཧ་ཅང་རིང་བོར་
མགོ་སྐོར་གཏོང་མཁན་དེ་སུ་ཡིན་ནམ།”ཞེས་ཆིག་ལབ་བྱས་པར།
སྔར་གྱི་སྐད་ངག་དེས་ཡང“དེ་ནི་ལྷ་རེད”ཅེས་ཟེར། འོན་ཀྱང་ཁོས་གོ་
མེད།
བྱིས་པ་དེ་ནི་བྱེའུ་ཕྲུག་ཅིག་དང་འདྲ་བར་རྨི་ལམ་ནང་ནས་ངུ་
སྐད་ཅིག་འབྱིན་གྱིན་རང་གི་ཨ་མའི་རྩར་བཅར།
ལྷ་ཡིས“སྡོད། གླེན་པ། ཁྱེད་རང་ཁྱིམ་ལ་ཁ་མ་འབྲལ་་ཞེས་བཀའ་
ཕབ།འོན་ཀྱང་ཁོས་སྔར་བཞིན་མ་གོ
ལྷ་ཡིས་དངན་པ་ཞིག་འཐེན་ཞོར་ལེ་བདའ་ཡིས“ཅིའི་ཕྱིར་
བདག་གི་འཁོར་གཡོག་གིས་བདག་གི་མིག་མདུན་དུ་བསྐྱུར་ཏེ་བདག་
འཚོལ་བར་བྱེད་དམ།”ཞེས་བརྗོད་
ལ༤
ལྷ་ཁང་མདུན་དུ་འདུ་འཛོམས་ཀྱི་ཡོ་ལང་འཁྲིགས།
ཞོགས་པ་ནས་བཟུང་ཆར་བ་འཇོ་ཞིང་ཉིན་མོ་འདི་རྫོགས་ལ་ཉེ།
མི་ཚོགས་ཀྱི་དགའ་སྤྲོ་ལས་ཀྱང་གཟི་འོད་འབར་བ་ནི། དོང་ཙེ་
གཅིག་གིས་ཏ་ལེའི་ལོ་མ་ཡིས་བཟོས་པའི་ཤུག་གླིང་ཞིག་ཉོས་པའི་བུ་
མོ་ཆུང་ཆུང་དེའི་གཟི་མདངས་རྒྱས་པའི་འཛུམས་མདངས་རེད། ཤུག་
གླིང་གི་དྭངས་ཤིང་གསལ་ལ་དགའ་ཚོར་དཔག་མེད་སྦྱིན་པའི་ཤུགས་
སྒྲ་ནི།དགོད་སྒྲ་དང་འུར་སྒྲའི་གོང་དུ་འཕྱོ་བར་བྱེད།
རྫོགས་མཐའ་མེད་པའི་མི་ཚོགས་ཀྱིས་འཚང་ཁ་ཤིག་ཤིག་
བྱེད་ཀྱིན་འདུག་ལ། ལམ་ནི་འདམ་རྫབ་ཀྱིས་བརྫིས་ཤིང་། ཆར་བ་
མཚམས་མེད་དུ་འཇོ་བས་གཙང་བོ་རབ་ཏུ་རྒྱས་ཏེ། རྣང་མ་དག་ཆུའི་
ནང་དུ་ནུབ་པར་གྱུར།
མི་ཚོགས་ཀྱི་སྐྱོ་བ་ལས་ཀྱང་གཏིང་ཟབ་པ་ནི། བུ་ཆུང་ཞིག་གི་སྐྱོ་
བ་ཡིན་ཏེ།ཁོ་ལ་ཚོན་རྩི་བྱུགས་པའི་དབྱུག་པ་ཆུང་ཆུང་དེ་ཉོ་པའི་དོང་
ཙེ་གཅིག་ཙམ་ཡང་མེད།
ཁོའི་རེ་འདོད་ཀྱིས་ཁེངས་པའི་མིག་ཟུང་གིས་ཚོང་ཁང་ཆུང་ཆུང་
དེའི་ཕྱོགས་སུ་ཅེར་ཚུལ་གྱིས། འདུ་ཚོགས་སུ་ཡོད་པའི་མི་རྣམས་ཀྱི་
སེམས་སུ་ཡ་ང་དང་སྙིང་རྗེ་ཞིག་ངང་གིས་སྐྱེ་རུ་བཅུག
༧༥
ནུབ་ཕྱོགས་རྒྱལ་ཁབ་ནས་ཡིན་པའི་ལག་རྩལ་བ་དེ་དང་ཁོང་གི
ཆུང་མ་གཉིས། སྲེག་ཐབ་ཏུ་ས་སྦག་བཟོ་ཆེད་ས་དོང་རྐོ་བར་བྲེལ། ཁོ་
ཚོའི་བུ་མོ་ཆུང་ཆུང་དེ་ནི་གཙང་འགྲམ་གྱི་རབ་ཁར་སོང་སྟེ་རྫ་མ་དང་
ཚལ་སླང་ངལ་གསོ་མེད་པར་འཁྲུད་བར་བྱེད།
མོའི་ནུ་བོ་ཆུང་ཆུང་མགོ་རིལ་དེས་ནག་ཅིང་འདམ་འབག་འབྱར་
བའི་ལུས་པོ་གཅེར་ཧྲེང་དུ་བུད་དེ། མོའི་རྗེས་ལ་འབྲངས་ཤིང་ཁ་ཏར་
ཉན་ཞིང་། ཤིན་ཏུ་མཐོ་བའི་ཆུ་འགྲམ་དུ་ཨམ་གཙིགས་བསྡམ་དེ་མོ་
རང་སྒུག་ནས་བསྡད།
་་པོས་མོས་ཆུ་བུམ་པ་གང་མགོ་ལ་བཞག་ཅིང་གོམ་པ་བརྟན་
ཡུལ་ལ་ལོགལག་གཡོན་པར་འོད་འཕྲོ་བའི་རྫ་བུམ་བཟུང་ཞིང་།ལག་
གཡས་པས་བུ་ཆུང་དེ་འཁྲིད--མོ་ནི་ཨ་མའི་གཡོག་མོ་ཆུང་ཆུང་དེ་
ཡིན་པས། ཁྱིམ་ལས་ལྕི་ཡང་ཚང་མ་མོས་ལས་ཀྱིན་ཡོད།ཉིན་ཞིག་ལ་
ངས་བྱིས་པ་གཅེར་བུ་དེས་རྐང་བ་བསྲིངས་ནས་ཙོག་པུར་བསྡད་ཡོད་
པ་མཐོང་བྱུང༌། ཁོའི་ཨ་ཅེ་ཆུ་ནང་དུ་བསྡད་དེ་ས་སྤར་བ་གང་བླངས་
ནས་རྫ་བུམ་ཞིག་ཕུར་ཕུར་བྱས་ཏེ་འཁྲུད་བཞིན་སྐབས་སུ་བལ་
འཇམ་གྱི་ལུ་གུ་ཞིག་གཙང་འགྲམ་དུ་ཐོན་ནས་གློ་བུར་དུ་འབའ་སྐད་
བསྒྲགས་པས་བྱིས་པ་དེ་སྐྲག་སྟེ་ངུ་འབོད་བྱས། ཁོའི་ཨ་ཅེས་རྫ་བུམ་
བསྐྱུར་ནས་འགྲམ་ངོགས་སུ་བརྒྱུགས། མོས་ལག་པ་གཅིག་གིས་ནུ་
བོ་པང་བ་དང་ལག་པ་གཅིག་གིས་ལུ་གུ་པང་སྟེ། རང་གི་བརྩེ་སེམས་
དེ་ཕྱེད་གཉིས་སུ་བགོས་ནས།མི་དང་དུད་འགྲོའི་རིགས་ཀྱི་རྗེས་རབས་
པ་རྣམས་བྱམས་བརྩེའི་ཨ་ལོང་གཅིག་ཏུ་སྦྲེལ།
༧༦
དེ་ནི་ཟླ་ལྔ་བའི་ཉིན་ཞིག་ཡིན་ཏེ། ཚ་གདུག་ཤིན་ཏུ་ཆེ་བས་ཉིན་
གུང་དེ་ནི་ཤིན་ཏུ་རིང་ལ་རྫོགས་མཐའ་མེད་པ་ཞིག་ཡིན་པའི་སྣང་བ་
ཞིག་སྟེར། ཆར་ཆུས་སྟོང་བའི་སྐམ་ས་དེས་ཚ་གདུགས་ཁྲོད་དུ་སྐོམ་
གདུང་གི་ཁ་གནམ་ལ་གདངས་ཏེ་བསྡད་འདུག ངས་གཙང་འགྲམ་ནས་
འབོད་སྐད་ཅིག་སྒྲོག་པ་ཐོས་བྱུང་ཤོག་ཡ། ང་ཡི་སྙིང་སྡུག་ལགས།”
ངས་དཔེ་ཆ་ཁ་བརྒྱབ་སྟེ་སྒེའུ་ཁུང་ནས་ཕྱི་ལ་བལྟས་པ་ན།
འདམ་གྱིས་སྦགས་པའི་མ་ཧེ་ཞིག་ཞི་འཇམ་ངང་རིང་གི་མིག་ཟུང་
ཧྲིག་ཧྲིག་བྱེད་ཀྱིན་གཙང་འགྲམ་དུ་བསྡད་འདུག་པ་མཐོང་སོང་། ན་
གཞོན་ཞིག་པུས་མོའི་མཚམས་ལ་ཐུག་པའི་ཆུ་ལ་ཞུགས་ཏེ་མ་ཧེ་དེར་
ཁྲུས་བྱེད་པར་སྐུལ་གྱིན་འདུག
བདག་གིས་དགའ་བའི་འཛུམ་ཆུང་ཞིག་གྲོལ་ཏེ་སྐྱོ་བསང་བྱེད་
ཀྱིན་ཁོང་ཚོར་བལྟས་པ་ན། བདེ་ཞིང་སྐྱིད་པའི་ཚོར་བ་ཞིག་གིས་
བདག་གི་སེམས་པ་སྙི་མོར་བྱིལ་བྱིལ་བྱས་བྱུང་།
༧༧
དུས་རྒྱུན་དུ་བདག་ལ་ཡ་མཚན་སྐྱེ་རུ་འཇུག་པའི་དོན་དག་ཅིག་
ནི༑ སྨྲ་ཤེས་ཤིང་དོན་གོ་བའི་འགྲོ་བ་མི་དང་སྨྲ་བརྗོད་ཀྱི་བརྡ་དོན་མི་
རྟོགས་པའི་དུད་འགྲོ་བར་གྱི་དབྱེ་མཚམས་དེ་གང་ཞིག་ལ་ངོས་འཛིན་
བྱེད་དགོས་པ་དེ་རེད།
གདོད་མའི་འཇིག་རྟེན་གསར་སྐྲུན་གྱི་ཞོགས་པ་ལ། དག་ཞིང་
གང་ཞིག་ཏུ་འགྲོ་མི་དང་དུད་འགྲོ་གཉིས་ཀྱི་སེམས་དང་སེམས་པ་
འཕྲད་པའི་ལམ་དེ་བསྐྲུན་ཡོད་དམ།
ཁོང་ཚོའི་ཤ་ཁྲག་གི་འབྲེལ་བ་སྔ་མོ་ནས་བརྗེད་ཟིན་ཀྱང་རྫོགས་
མཐའ་བྲལ་བའི་རྗེས་ཤུལ་དག་ནམ་ཡང་བསུབས་མ་མྱོང་ལ།
ཡང་སྐབས་རེར་གློ་བུར་དུ་བརྡ་དོན་བྲལ་བའི་རོལ་དབྱངས་
འགའ་དང་རབ་རིབ་ཀྱི་ཕྱིར་དྲན་དག་གིས་ཁོང་ཚོའི་དྲན་ཤེས་ཀྱི་
གཉིད་རྨུགས་སངས་པར་བྱེད་དེ། ཁོང་ཚོས་ཕན་ཚུན་གྱི་ངོ་གདོང་ལ་
བརྩེ་བ་དང་ཡིད་ཆེས་ཀྱིས་ལྟ་བར་བྱེད།
ཚུལ་དེ་ནི་གྲོགས་པོ་གཉིས་དང་མ་ཕན་ཚུན་འཕྲད་དུས་ངོ་
གདོང་ལ་འབག་གྱོན་ཡོད་པས། ད་སྐབས་རྫུ་བག་འོག་ནས་གཅིག་
གིས་གཅིག་ལ་ངོས་འཛིན་གསལ་ལ་མི་གསལ་བ་ཞིག་ལས་བྱེད་མི་
ཐུབ་པ་ལྟར་སྣང་ངོ་།།
༧༨
མཛེས་ལྡན་གྱི་བུད་མེད་ཡ། ཁྱེད་ཀྱིས་འཕངས་པའི་ཟུར་མིག་
གཅིག་གིས། སྙན་ངག་པའི་རྒྱུད་མང་ལས་སྙན་ངག་གི་ལོངས་སྤྱོད་
ཡོད་ཚད་འཕྲོག་ནུས་མོད།འོན་ཀྱང་ཁྱེད་རང་ཁོ་ཚོའི་བསྟོད་བསྔགས
ལ་ཉན་འདོད་མེད་སྟབས། བདག་ཁྱེད་ལ་བསྟོད་བསྔགས་བྱེད་དུ་
ཡོང་། ཁྱེད་ཀྱིས་འཛམ་གླིང་གི་ཆེས་ང་རྒྱལ་ཆེ་བའི་མགོ་བོ་དེ་ཡང་
དམའ་སར་ཕབ་སྟེ་ཁྱེད་ཉིད་ལ༌བཏུད་ཅིང་གུས་ཕྱག་འབུལ་བར་བྱེད་
ནུས་མོད།
འོན་ཀྱང་ཁྱེད་ཀྱིས་དད་པའི་གུས་ཕྱག་འབུལ་ས་ནི་སྙན་གྲགས་
མེད་པའི་མི་བུ་དཀྱུས་མ་རྐྱང་བ་ཡིན་པས། ངས་ཁྱེད་ཉིད་ལ་གུས་ཤིང་
མཆོད་པར་བྱ།
ཁྱེད་ཀྱི་ཆ་ལག་རྫོགས་པའི་ལག་ཟུང་གིས་རེག་པ་ཡིས། རབ་
ཏུ་གཟི་བརྗིད་ལྡན་པའི་རྒྱལ་སྲས་ཀྱི་གཟི་མདངས་ལྷག་ཏུ་་རྒྱས་པར་
བྱེད་ཐུབ་མོད། འོན་ཀྱང་ཁྱེད་ཀྱིས་རང་གི་ལག་ཟུང་སྤྱད་དེ་ས་རྡུལ་
ཕྱགས་པ་དང་། ཧ་ཅང་གཉོམ་ཆུང་བའི་ཉིད་ཀྱི་གཞིས་ཁྱིམ་དེ་གཙང་
སྦྲ་བྱེད་པར་བྲེལ་བས། བདག་གི་སེམས་པར་གུས་ཞབས་ཀྱི་འོད་སྣང་
ཞིག་ཡོངས་སུ་ཁྱབ་པར་གྱུར།
༧༩།
ཁྱེད་ཀྱིས་ཅིའི་ཕྱིར་སྐད་དམའ་མོས་ངའི་རྣ་འགྲམ་དུ་ཤུབ་བུར་
སྨྲས་སམ།ཨ།འཆི་བ།ང་ཡི་འཆི་བ།
ཕྱི་དྲོ་བསླེབས་སོང་། མེ་ཏོག་རྣམས་ཀྱིས་མགོ་བོ་དུད་དེ་ཉིན་མོར་
གྱེས་ཕྱག་ཕུལ་ཞིང་། ཕྱུགས་ཟོག་རྣམས་ཀྱང་ལྷས་ལ་འབྱོར་ཟིན། ཁྱེད་
རང་གསང་སྟབས་ཀྱིས་ངའི་འགྲམ་དུ་འོངས་ཏེ་ངས་ཧ་མི་གོ་བའི་སྐད་
ཆ་འགའ་ང་ལ་བརྗོད།
འདི་ནི་ཇི་ལྟར་ཁྱེད་ཀྱིས་ཉོབ་འཐིབ་འཐིབ་ཀྱི་སྨྲ་བརྗོད་དང་
འཁྱག་སོབ་སོབ་ཀྱི་མཆུ་སྦྱོར་ལ་བརྟེན་ནས་ངའི་སེམས་པ་འགུག་
པར་བྱེད་ཚུལ་ཡིན་ནམ།ཨ།འཆི་བ།ང་ཡི་འཆི་བ།
ང་ཚོའི་གཉེན་སྟོན་ལ་སྤོབས་པ་སྐྱེ་འོས་པའི་རྟེན་འབྲེལ་མཛད་
སྒོ་ཞིག་མེད་དམ།
ཁྱེད་ཀྱིས་སེར་ནག་གི་སྐྲ་ལོ་འཁྱིལ་བའི་སྟེང་དུ་མེ་ཏོག་གི་ཕྲེང་
བ་མི་འདོགས་སམ། ཁྱེད་ཀྱི་མདུན་དུ་དཔྱངས་དར་བསྣམས་ནས་སྐྱོད་
མཁན་མེད་དམ། ཁྱེད་ཀྱི་དམར་ཐིང་ཐིང་གི་དཔལ་འབར་དེས་མཚན་
མོ་དེ་མེ་དཔུང་བཞིན་དུ་སྣང་བར་མི་བྱེད་དམ།ཨ།འཆི་བ།ང་ཡི་འཆི་བ༑
ཁྱེད་རང་ཆོས་དུང་འབུད་ཀྱིན་གཉིད་བྲལ་བའི་མཚན་མོ་ལ་ཤོག་
དང་། བདག་ལ་གྱོན་གོས་དམར་བོ་དེ་གཡོག་རོགས། བདག་གི་ལག་
པ་དམ་དུ་བཟུང་ནས་ཁྱེད་ཀྱི་བག་མར་བསུ་རོགས།
ཡུད་ཙམ་ལ་ཡང་སྒུག་མི་བཟོད་པར་འཚེར་སྐད་ལྷང་ལྷང་སྒྲོག
པའི་རྟ་ཕོ་དེར་ཤིང་རྟ་འདྲུད་དུ་བཅུག་སྟེ་ངའི་སྒོ་འགྲམ་དུ་གྲ་སྒྲིག་བྱས་
ནས་སྒུགས་རོགས། བྲེལ་ཤ་འབར་ཞིང་འཚེར་སྐད་ལྷང་ངེའི་རྟ་ཕོས་
འདྲུད་པའི་ཤིང་རྟ་དེ་གྲ་སྒྲིག་བྱས་ནས་ངའི་སྒོ་འགྲམ་དུ་སྒུགས་རོགས་ཞུ༑
ང་ཡི་གདོང་གི་སང་རས་ཕྱེས་ཏེ་སྤོབས་པས་བདག་གི་གདོང་ལ་
བལྟ་རོགས།ཨ།འཆི་བ།ང་ཡི་འཆི་བ་ཡ།
༨༠
བདག་དང་བདག་གི་ཆུང་མ་ངེད་གཉིས་ཀྱིས་དོ་ནུབ་འཆི་བར་
རྩེད་མོ་རྩེ་བཞིན་ཡོད། མཚན་གྱི་སྨག་རིམ་མཐུག་ཅིང་ནམ་མཁར་
ཐལ་སྤྲིན་ལང་ལོང་འཁྲིགས་ལ། རླབས་རྒྱུན་གྱིས་རྒྱ་མཚོའི་ཁྲོད་དུ་ང་
རོ་སྒྲོག
བདག་གི་ཆུང་མ་དང་ངེད་གཉིས་རྨི་ལམ་གྱི་མལ་ཁྲི་དང་གྱེས་
ཏེ་སྒོ་མོ་ཕྱེ་ནས་ཕྱི་ལ་ཆས། ང་ཚོ་དཔྱང་ཐག་ཏུ་སྡོད་སྐབས་དྲག་རླུང་
ཞིག་གིས་རྒྱབ་ཕྱོགས་ནས་ཤུགས་ཀྱིས་རྡེག་པར་བྱས།
བདག་གི་ཆུང་མ་དངངས་སྐྲག་དང་དགའ་སྤྲོ་འདྲེས་མ་ཞིག་གིས་
དབང་མེད་མཆོང་ལྡིང་བྱེད་དུ་བཅུག མོ་རང་འདར་སིག་སིག་བྱེད་
ཀྱིན་ཡོང་སྟེ་བདག་གི་བྲང་ཁར་དམ་དུ་འཁྱུད། ཉིན་མང་བོར་བདག་
གིས་མོ་ལ་བརྩེ་སེམས་ཀྱིས་ཀུན་ནས་བསླངས་ཏེ་ཞབས་ཕྱི་བསྒྲུབས།
བདག་གིས་མོའི་ཆེད་དུ་མེ་ཏོག་གི་མལ་ཁྲི་བཟོས་ཤིང་། སྒོ་མོ་
གཏན་ནས་མོའི་མིག་ཟུང་ལས་འཕྲོ་བའི་བཀྲག་མདངས་འགོག་པར་
བྱེད།
བདག་གིས་མོ་ལ་མངར་འཇམ་ལྡན་པའི་མཆི་སྦྱོར་བྱེད་ཀྱིན།
ངག་འཇམ་གྱི་ཚིག་རྣམས་མོའི་རྣ་བར་ཤུབ་ཤུབ་སྨྲས་པས། མོའི་
སེམས་པ་དགའ་བས་མྱོས། མོ་རང་རྫོགས་མཐའ་བྲལ་བའི་སྤྲོ་སྣང་
གི་ན་བུན་ཁྲོད་དུ་ཡོངས་སུ་ཐིམ་འདུག་པས། བདག་གིས་མོར་འཐམ་
ཞིང་འཁྱུད་པར་བྱས་རུང་མོས་བདག་ལ་ཡ་ལེན་མ་སྤྲད་ལ། བདག་གི་
སྙན་ངག་གིས་མོར་ཚོར་བ་སློང་མ་ཐུབ།
དོ་དགུང་དྲག་རླུང་གིས་ང་ཚོར་འབོད་བརྡ་གཏོང་གིན་འདུག
བདག་གི་བག་གསར་དངངས་འདར་བྱེད་ཞོར་ཡར་ལ་ལངས།
མོས་བདག་གི་ལག་མགོ་ནས་བཟུང་སྟེ་སྒོ་ལ་བུད།
མོའི་སྐྲ་ལོ་རླུང་བུའི་ཁྲོད་དུ་བསྐྱོད་ཅིང་གདོང་གི་སང་རས་ལྷབ་
ལྷབ་གཡོ་ཞིང་། མེ་ཏོག་གི་ཕྲེང་བས་མོའི་བྲང་ཁ་ལ་ཚག་ཧྲོབ་ཧྲོབ་ཀྱི་
སྒྲ་ཞིག་འབྱིན་པར་བྱས།
འཆི་བའི་ཕུད་རྒྱག་གིས་མོ་རང་ཡོངས་སུ་དཀྲིག་ཅིང་རྨོངས་
གཉིད་སངས་པར་བྱེད། བདག་དང་བདག་གི་ཆུང་མ་ངེད་གཉིས་ཀྱིས་
གདོང་དང་གདོང་གཏད་ཅིང་སེམས་དང་སེམས་གླན་གྱིན་བསྡད།
༨༡
མོ་རང་མ་རྨོས་ལོ་ཏོག་གི་ཞིང་འགྲམ་གྱི་རི་ཞོལ་དུ་སྡོད་ཅིང༌།
དེར་བརྗིད་ཆགས་པའི་གནའ་བོའི་སྡོང་རྒན་རྣམས་ཀྱིས་ཡལ་འདབ་
བརྐྱངས་ཏེ་གྲིབ་བསིལ་བསྐྲུན་པར་བྱས་ལ། དྭངས་ཤིང་བསིལ་བའི་
ཆུ་ཕྲན་ཤག་ཤག་ཏུ་བཞུར། བུད་མེད་རྣམས་ཀྱིས་བུམ་པ་བཟུང་སྟེ་
གནས་འདིར་ཆུ་ལེན་དུ་ཡོང་ཞིང་། འགྲུལ་བཞུད་པ་རྣམས་ཀྱིས་ཀྱང་
འདི་ན་ངལ་གསོ་ཞོར་ཁ་བརྡ་གློད། མོ་རང་ཉིན་རྒྱུན་ཤག་ཤག་འབབ་
པའི་ཆུ་མིག་གི་དབྱངས་རྟར་འགྲོགས་ནས་ལས་ཀ་བྱེད་ཀྱིན་འཕྲུལ་
སྣང་གི་འཇིག་རྟེན་ཞིག་ཏུ་བུད་འགྲོ། ཕྱི་དྲོ་ཞིག་ལ། རྒྱུས་མེད་ཀྱི་མི་
ཞིག་རྩེ་མོ་སྤྲིན་དཀར་གྱིས་བཏུམ་པའི་རི་གསེབ་ནས་མར་བབས།
ཁོའི་རྙོག་ཅིང་ཟིང་བའི་སྐྲ་ལོ་ནི་མྱོས་ཤིང་བཟི་བའི་སྦྲུལ་ཞིག་དང་
འདྲ་ལ། ང་ཚོས་ཡ་མཚན་པོའི་ངང་ཁྱེད་རང་སུ་ཡིན་ཞེས་དྲིས་མོད།
འོན་ཀྱང་། ཁོས་ལན་མི་སྟེར་བར་ཤག་ཤག་ཏུ་འབབ་པའི་ཆུ་འགྲམ་
དུ་བསྡད་ནས། གྲག་འགུལ་མེད་པར་མོའི་སྤྱིལ་བུར་བལྟས། ང་ཚོར་
སེམས་གཏིང་ནས་ཤིན་ཏུ་སྐྲག་སྣང་ཞིག་སྐྱེས། མཚན་མོར་སླེབ་དུས་
ང་ཚོ་ཕྱིར་རང་ཁྱིམ་ལ་ཐོན།
ཉིན་གཉིས་པའི་ཞོགས་པར་བུ་མོ་རྣམས་ཐང་ཤིང་འོག་གི་ཆུ་
མགོ་དེའི་ཁར་ཆུ་ལེན་དུ་ཡོང་དུས། མོ་རང་ཚོས་བུ་མོ་དེའི་སྤྱིལ་བུའི་
སྒོ་ཕྱེས་ནས་བཞག་ཡོད་པ་དང་མོའི་སྐད་གོ་རྒྱུ་ཐོས་རྒྱུ་མེད་པ་ཤེས་
རྟོགས་བྱུང་། མོའི་འཛུམ་དམུལ་དམུལ་གྱི་ཞལ་རས་དེ་གང་དུ་ཡོད་དམ།
རྫ་བུམ་སྟོང་བ་དེ་སར་བཞག་འདུག་ལ་མོའི་ཁང་བའི་གྲུ་ཟུར་གྱི་
མར་མེའི་སྣུམ་ཟད་དེ་གཟིམས་འདུག སྐྱ་རེངས་སྔོན་ལ་མོ་རང་གང་
དུ་ཕྱིན་པ་སུས་ཀྱང་མ་ཤེས། ངོ་མི་ཤེས་པའི་མི་དེ་ཡང་མཐོང་རྒྱུ་མི་
འདུག
དེ་ནི་ཟླ་ལྔ་བའི་ཉི་མ་ཧ་ཅང་ཚ་བའི་ཉིན་མོ་ཞིག་སྟེ་གངས་ཉི་
མས་ཞུ། ང་ཚོ་ཆུ་མིག་འགྲམ་དུ་བསྡད་དེ་སྐྱོ་གདུང་གི་མིག་ཆུ་བཏོན།
གནད་དོན་དེས་ང་ཚོའི་སེམས་ལ་དོགས་འཆར་གྱི་སྨུག་པ་
འཐིབ་ཏུ་བཅུག མོ་སོང་སའི་གནས་དེར་ཆུ་མིག་ཡོད་དམ། སྐོམ་
གདུང་གིས་མནར་ཚེ་མོ་གང་དུ་ཆུ་ལེན་དུ་འགྲོ། ང་ཚོས་དངངས་སྐྲག་
གིས་ཕན་ཚུན་ལ་དྲིས། ང་ཚོ་སྡོད་སའི་རིའི་ཕ་རོལ་ན་ད་དུང་གནས་
ཤིག་ཡོད་དམ།
འདི་ནི་དབྱར་ཁའི་མཚན་མོ་ཞིག་སྟེ། ལྷོ་ཡི་རླུང་བུ་དལ་གྱིས་
ལྡང་། ང་རང་མོའི་ཁང་སྟོང་དུ་བསྡད་ཡོད་ལ་སྒྲོན་མེ་དེ་ད་དུང་སྤར་
མེད་པར་བཞག་འདུག གློ་བུར་དུ་རི་བོ་དེ་ཡོལ་བ་ཕྱེ་བ་བཞིན་ངའི་
མིག་མདུན་ནས་ཡལ་བར་གྱུར། ཨ། དེ་ནི་མོ་རང་ཐོན་པ་རེད། ཁྱེད་
བདེ་མོ་ཡིན་ནམ། ངའི་ཕྲུ་གུ། ཁྱེད་རང་སྐྱིད་པོ་ཡིན་ནམ། འོན་
ཀྱང་། ཡངས་ཤིང་རྒྱ་ཆེ་བའི་གནམ་འོག་གང་ཞིག་ཏུ་ཁྱེད་ཀྱིས་གནས་
བཅའ་ཐུབ་བམ། ཀྱེ་ཧུད། གནས་འདིར་ཡོད་པའི་ང་ཚོའི་ཆུ་མིག་གིས་
ཁྱེད་ཀྱི་སྐོམ་གདུང་སེལ་མི་ནུས།
ཕ་གིའི་ཕྱོགས་ཀྱི་ནམ་མཁའ་འདི་དང་གཅིག་མཚུངས་རེད།
མོས་བཤད་པར། འོན་ཀྱང་རི་བོས་མཐོང་ལམ་སྒྲིབ་མི་འདུག སྔར་
གྱི་ཆུ་མགོ་རྒྱས་ཏེ་གཙང་བོར་གྱུར་འདུག ཐམས་ཅད་འཛོམས་འདུག
ངས་དངན་པ་འཐེན་ཞོར་ང་ཚོ་གནས་དེར་མེད་པ་ཙམ་རེད་ཅེས་
བཤད། མོས་སྐྱོ་ངལ་འདྲེས་མའི་འཛུམ་ཞིག་ཕྱུངས་ཏེ་བཤད་པར་ཁྱེད་
རང་ཚོ་ངའི་སེམས་ན་ཡོད་ཅེས་བཤད། ང་རང་གཉིད་ལས་སད་བྱུང་།
ཆུ་མིག་ཤག་ཤག་བཞུར་བའི་སྒྲ་ཐོས་ལ་མཚན་མོར་ཐང་ཤིང་གི་ཡལ
འདབས་ཀྱིས་ཤུག་སྒྲ་སྒྲོག་པའང་ཐོས་བྱུང༌།
༨༢
ལྗང་སེར་གྱི་ཆུ་ཞིང་ལ་སྟོན་གྱི་སྤྲིན་པའི་གྲིབ་གཟུགས་དལ་གྱིས་
གཡོ། རྗེས་ལ་སྨྱོ་ཧམ་གྱིས་འདེད་པ་ནི་ཉི་མ་རེད། སྦྲང་ཆུང་འོད་སྣང་
གིས་བཟི་ཞིང་སྦྲང་རྩི་གཞིབ་པའང་བརྗེད་འདུག་ལ་གླེན་པའི་བརྟུལ་
ཞུགས་བླངས་ཏེ་འཕུར་ལྡིང་བྱེད་ཞོར་གླུ་ཆུང་ལེན།
ངང་བའི་ཁྱུ་ཚོགས་ནི་དགའ་སྤྲོ་ཁོ་ནའི་ཆེད་དུ་དཀའ་བ་དང་དུ་
བླངས་ཏེ་གཙང་བོའི་གླིང་ཕྲན་དུ་བསྐྱོད།
སྤུན་ཟླ་ཚོ། དེ་རིང་ཞོགས་པར་ང་ཚོ་སུ་ཡང་ལས་ཀར་མི་འགྲོ་ལ།
ཁྱིམ་ལ་ཡང་མི་ལོག
ང་ཚོས་དྲག་རླུང་ཆར་ཆེན་གྱི་ཟིལ་ཤུགས་སྤྱད་དེ་སྔོ་བསངས་
ནམ་མཁའ་བདག་གིར་བྱེད་ལ། འཕུར་སྐྱོད་ཀྱི་གཤོག་རྩལ་ངོམ་གྱིན་
བར་སྣང་འཕྲོག་པར་བྱེད། མཁའ་དབྱིངས་སུ་འཕྱོ་བའི་དགོད་སྒྲ་ནི་
ཆུའི་ལྦུ་བ་དང་འདྲ། སྤུན་ཟླ་ཚོ། ང་ཚོས་ཞོགས་པ་འདི་སྙིང་བོ་བྲལ་
བའི་གླུ་གཞས་ཤིག་གི་ཁྲོད་དུ་ཆུད་ཟོས་སུ་གཏོང་ཡ།
༨༣
ལོ་ངོ་བརྒྱ་ཡི་རྗེས་སུ་བདག་གི་སྙན་ངག་ཀློག་པ་པོ་ལགས། ཁྱེད་
རང་སུ་ཡིན་ནམ།
བདག་གིས་ཁྱེད་ལ་དཔྱིད་དཔལ་གྱི་ཕུན་ཚོགས་འདི་ལས་མེ་
ཏོག་རྐང་གཅིག་ཀྱང་འབུལ་མི་ནུས་ལ། ཕ་གའི་ཆུ་འཛིན་གྱི་ལྡིང་ཁང་
ནས་གསེར་མདོག་གི་ལེགས་སྐྱེས་ཤིག་འབུལ་རྒྱུ་དེ་ལས་ཀྱང་དཀའ་སོང་།
ཁྱེད་ཀྱིས་སྒོ་མོ་ཆེར་ཕྱེ་སྟེ་ཕྱོགས་བཞི་ལ་རྒྱང་ལྟ་ཞིག་གྱིས་
དང་། ཁྱེད་ཀྱིས་ཁྱེད་ཉིད་ཀྱི་ཁྲ་ཆིལ་ལེར་མེ་ཏོག་བཞད་པའི་ལྡུམ་ར་
ལས། ལོ་ངོ་བརྒྱའི་སྔ་རོལ་ནས་ཡལ་ཟིན་པའི་དྲི་བཟང་མེ་ཏོག་གི
ཕྱིར་དྲན་དེ་བཏུ་རོགས།། །།

ཁག་གཉིས་པ། བྱེའུ་ཚོགས་འཁྱམས་པོ།

གལ་ཏེ། ཁྱེད་ཀྱིས་ཁྲི་གདུགས་ཀྱི་ཉི་མ་ཤོར་བར་མིག་ཆུ་འདོན
གྱིན་བསྡད་ན། ནམ་ཞིག་ཁྲ་གྱི་ལེར་བཞད་པའི་སྐར་ཚོགས་ཀྱང་འབོར་ངེས།
༡
དབྱར་གཞུང་གི་འདབ་ཆགས་ཀྱི་ཚོགས་རྣམས།
བདག་གི་སྒེའུ་ཁུང་འཁྲིས་སུ་ལྡིང་སྐོར་རྒྱག་བཞིན།
གླུ་དབྱངས་རེ་བླངས་རྗེས་རྒྱང་རིང་ལ་འཕུར་འགྲོ།
དབྱངས་རྟ་བྲལ་བའི་སྟོན་ལོ་སེར་བོ་དག
ལྷབ་ལྷུབ་ཏུ་གཡོ་ཞིང་དངན་པ་རེ་འཐེན་རྗེས།
ག་ལེར་ས་ལ་ལྷུང་འགྲོ།
༢
ཨ། གནམ་འོག་གི་སྤྲང་འཁྱམས་ཀྱི་ཚོགས་སྡེ་ཆུང་ཆུང་ལགས།
བདག་གི་ཐ་སྙད་ཀྱི་ནེའུ་གསིང་དུ།
ཁྱོད་ཚོས་ཀྱང་རྐང་རྗེས་རེ་འཇོག་རོགས་ཞུ།
༣
འཇིག་རྟེན་གྱིས་རང་གི་མཛའ་མོའི་མདུན་དུ།
ཁོའི་འབྱམས་ཀླས་པའི་གདོང་འབག་ཕུད་ཅིང་།
ཁོ་རང་ཆུང་ནས་ཆུང་དུ་ཕྱིན།
ཆུང་བ་གཞས་ཆུང་ཞིག་དང་མཚུངས་ལ།
ཆུང་བ་རྟག་བརྟན་གྱི་འོ་སྦྱོར་ཐེངས་ཤིག་དང་འདྲ་སོང་།
༤
མོའི་ཡིད་འོང་གི་བཞིན་རས་ལ།
འཛུམ་ཆུང་གི་མེ་ཏོག་མོད་པོ།
བར་མེད་དུ་བཞད་པར་བྱེད་མཁན་ནི།
སའི་གོ་ལའི་སྤྱན་ཆབ་ཡིན་སོང་།
༥
མཐའ་ཡས་པའི་བྱེ་ཐང་གིས།
རྩྭ་ལྗང་གི་ལོ་མ་ཞིག་གི་ཕྱོགས་སུ་
བརྩེ་བའི་རྦ་རླབས་གཡོ་བར་བྱེད་མོད།
འོན་ཀྱང་།
རྩྭ་ཕྲན་གྱིས་མགོ་བོ་གཡུག་བཞིན་དགོད་ཙམ་བྱས་རྗེས།
རྒྱང་ནས་རྒྱང་དུ་གྱེས་སོང་།
༦
གལ་ཏེ།
ཁྱེད་ཀྱིས་ཁྲི་གདུགས་ཀྱི་ཉི་མ་ཤོར་བར།
མིག་ཆུ་འདོན་གྱིན་བསྡད་ན།
ནམ་ཞིག
ཁྲ་གྱི་ལེར་བཞད་པའི་སྐར་ཚོགས་ཀྱང་འབོར་ངེས།
༧
མཆོང་རྒྱུག་བྱེད་ཀྱིན་པའི་ཆུ་བོ་ལགས།
ཁྱེད་ཀྱི་བཞུར་ལམ་དུ་ཡོད་པའི་བྱེ་རྡུལ་དག
ཉིད་ཀྱི་གླུ་སྐད་དང་བཞུར་རྒྱུན་ལ་འཁྱུད་དེ།
རྒྱང་རིང་དུ་འགྲོ་བར་རེ་སྒུག་བྱེད་ཀྱིན་པས།
ཁྱེད་ཀྱིས་ཡན་ལག་ཞ་བའི་བྱེ་རྡུལ་དེ་དག
རང་ཉིད་ཀྱི་རྡོག་ཁྲེས་སུ་འཁུར་རྩིས་ཡོད་དམ།
༨
རེ་འདུན་གྱིས་གཏམས་པའི་མོའི་བཞིན་རས་དེས།
མཚན་དཀྱིལ་གྱི་ཆར་ཞོད་དང་འདྲ་བར།
བདག་གི་རྨི་ལམ་ཡང་ཡང་དཀྲོག
༩
དུས་སྐབས་ཤིག་གི་རྨི་ལམ་དུ།
ང་ཚོས་ཕན་ཚུན་ངོ་མི་ཤེས་པ་རྨིས་ཀྱང་།
ང་ཚོ་གཉིད་ལས་ལྡང་དུས།
ང་ཚོས།
ང་ཚོ་ནི་མཛའ་གཅུགས་ཀྱི་ཨ་ལོང་གིས།
གཞི་གཅིག་ཏུ་དམ་པོར་སྦྲེལ་ཡོད་པ་གསལ་བོར་རྟོགས།
སྐྱོ་གདུང་།
ལྷིང་འཇགས་ཀྱི་ནགས་ཚལ་དུ་གནས་པའི་ས་སྲོད་ཅིག་དང་འདྲ་བར།
ག་ལེ་ག་ལེར་བདག་སེམས་སུ་ཞི་འཇགས་ཀྱི་ངོ་བོར་གྱུར།
༡༡
མིག་ཤེས་ཀྱིས་འཛིན་དུ་མེད་པའི།
འཇམ་མཉེན་གྱི་མཛུབ་མོ་དག
ཞི་འཇམ་གྱི་རླུང་བུ་ཞིག་དང་འདྲ་བར།
བདག་སེམས་ཀྱི་གར་སྟེགས་སུ།
ཚོར་རླབས་ཀྱི་དབྱངས་སྙན་འཁྲོལ་གྱིན་འདུག
༡༢
“མཐའ་ཡས་རྒྱ་མཚོ་ལགས།
ཁྱེད་ཀྱི་དྲི་ཚིག་དེ་ཅི།།”
“རྟག་བརྟན་གྱི་དོགས་སློང་ངོ་།།”
“ཨ། གཡའ་དག་པའི་ནམ་མཁའ་ལགས།
ཁྱེད་ཀྱིས་གནང་བའི་ལན་དེ་ཅི།”
“རྟག་བརྟན་གྱི་ངག་བཅད་དོ། །”
༡༣
ཉོན་དང་། བདག་གི་སྙིང་ཆུང་དམར་བོ།
འཇིག་རྟེན་གྱིས་ཤབ་ཤུབ་སྨྲ་བར་ཉོན་དང་།
ཁོ་ནི་འཇིག་རྟེན་ཏེ།
ཁྱེད་ལ་ལྷད་མེད་ཀྱི་བརྩེ་བ་འཆིང་མཁན་དེ་ཡིན།
༡༤
གསར་གཏོད་ཀྱི་གསང་བ་ནི།
མཚན་སྨག་རུམ་ཇི་བཞིན་རླབས་ཆེ་ལ།
ཤེས་བྱའི་འཁྲུལ་རྟོག་ནི།
ཞོགས་པའི་ན་བུན་དང་མཚུངས།
༡༥
གཡང་གཟར་མཐོ་བ་རྒྱུ་མཚན་དུ་བྱས་ཏེ།
ཁྱེད་ཀྱིས་རང་གི་བརྩེ་དུང་དེ།
གཡང་གཟར་གྱི་མཐའ་ལ་སྡོད་དུ་མ་འཇུག་རོགས།
༡༦
ནངས་མོ་འདིར།
བདག་སྒེའུ་ཁུང་གི་འགྲམ་དུ་བསྡད།
ཡོད་ཚད་ལམ་འགྲོ་བ་ཞིག་དང་འདྲ་བར།
འཁྱུག་ཙམ་བསྡད་རྗེས།
བདག་གི་ཕྱོགས་སུ་མགོ་བོ་ལྡེམ་ལྡེམ་རེ་གནང་གིན།
སླར་ཡང་ཕར་ལ་བཞུད་སོང་།
༡༧
བདག་གི་བསམ་གཞིག་ཆུང་ཆུང་དག་ནི།
སྡོང་ལོའི་ཤག་སྒྲ་དང་ཀུན་ནས་མཚུངས་ཤིང་།
ཁོང་ཚོའི་སྤྲོ་སྣང་གིས་ཕྱུག་པའི་ཤུབ་བརྗོད་དག་ནི།
བདག་སེམས་ལ།
ཁ་བའི་འདབ་མ་བཞིན།
ལྷབ་ལྷབ་ཏུ་བབས་བྱུང༌།
༡༨
ཁྱེད་ཀྱིས་ཁྱེད་ཉིད་མི་རིག་སྟེ།
ཁྱེད་ཀྱིས་རིག་པ་ནི།
ཁྱེད་རང་ཉིད་ཀྱི་གྲིབ་གཟུགས་ཙམ་ཡིན་པས་སོ། །
༡༩
སློབ་དཔོན་ལགས།
བདག་གི་རེ་འདུན་དག་ནི་གླེན་ལྐུགས་ཤིག་ཡིན་ཡང་།
ཁོང་ཚོས་ཁྱེད་ཀྱི་གླུ་སྐད་ཀྱི་མགོ་མཇུག་བར་གསུམ་དུ།
སྐད་ཅོར་རྐྱང་བ་རྒྱག་གིན་འདུག
བདག་ལ་ཁུ་སིམ་མེར།
འཇམ་ཅག་གེར།
གླུ་སྐད་ལ་ཉན་དུ་འཇུག་རོགས།
༢༠
བདག་གིས་ཆེས་བཟང་བ་དེ་འདེམ་མི་ནུས་ཀྱང་།
ཆེས་བཟང་བ་དེས་བདག་ཉིད་འདེམ།
༢༡
སྒྲོན་མེ་རྒྱབ་ཏུ་ཁུར་བའི་མི་དག་གིས།
རང་ཉིད་ཀྱི་གྲིབ་གཟུགས།
རང་ཉིད་ཀྱི་མདུན་དུ་བསུ།
༢༢
བདག་ལ་མཚོན་ན་འཚོ་ཞིང་བཞེས་པ་ནི།
རྟག་བརྟན་གྱི་ངོ་མཚར་ཞིག་ཡིན་ལ
དེ་ནི་དོན་གྱིས་མ་སྟོང་བའི་འཚོ་བ་ཞེས་པ་དེའོ།།
༢༣
ཤག་སྒྲ་སྒྲོག་བཞིན་པའི་སྡོང་ལོ་ང་ཚོར།
འབོད་སྐད་ཅིག་ཡོད།
འབོད་སྐད་དེས་རླུང་འཚུབ་དང་དྲག་ཆར་ལ་ཡ་ལན་སྤྲོད།
འོན་ཀྱང་།
ཁུ་སིམ་མེར་སྡོད་པའི་ཁྱེད་རང་སུ་ཡིན།
“བདག་ནི་མེ་ཏོག་རྐང་གཅིག་གོ།”
༢༤
ངལ་གསོ་དང་ངལ་རྩོལ་གཉིས་ཀྱི་འབྲེལ་བ་ནི་
མིག་ལྕིབས་དང་མིག་འབྲས་ཀྱི་འབྲེལ་བ་དང་ཀུན་ནས་མཚུངས་སོ་༑༑
༢༥
མི་ནི་སྐྱེས་དུས་བྱིས་པ་ཞིག་ཡིན་ལ།
ཁོའི་སྟོབས་ཤུགས་ནི།
སྐྱེ་འཕེལ་གྱི་སྟོབས་ཤུགས་སོ། །
༢༦
དཀོན་མཆོག་གིས་ང་ཚོར་ཁོ་ལ་དྲིན་གཟོ་བར་བྱེད་པའི་རེ་བ་
ཞིག་ཡོད་པ་ནི།
ཁོས་ང་ཚོར་གནང་བའི་མེ་ཏོག་དེ་ཡིན་པ་ལས་ཉི་མ་དང་ས་གཞི་མིན་ནོ། །
༢༧
གཅེར་བུར་བུད་པའི་བྱིས་པ་ཞིག་དང་མཚུངས་པར།
དགའ་དགའ་སྐྱིད་སྐྱིད་ཀྱིས་ལྗང་ལོའི་ཁྲོད་ན་རྩེད་མོ་རྩེ་བཞིན་
པའི་འོད་སྣང་གིས་རྟོགས་མེད་པ་ནི་མི་རྣམས་ཀྱིས་རྫུན་བཤད་སྲིད་པ་དེའོ།།
༢༨
ཨ། མཛེས་སྡུག་ཡ།
མེ་ལོང་གི་བསྟོད་བསྔགས་ཁྲོད་ནས་རང་ཉིད་འཚོལ་བ་ལས།
བརྩེ་བའི་འཛུམ་ཆུང་ཁྲོད་དུ་རང་ཉིད་ཚོལ་ཅིག
༢༩
བདག་གི་སྙིང་ཆུང་དམར་བོ་མོ་རང་གི་རླབས་རྒྱུན་དང་འགྲོགས་ཏེ༑
འཇིག་རྟེན་གྱི་མཚོ་ཁ་ན་འཕར་ལྡིང་བྱེད་ཅིང་།
མིག་ཆུ་འདོན་བཞིན་མོའི་མིང་དེ་མཚོ་ངོགས་སུ་བྲིས་པ་དང་ལྷན་དུ།
“ང་ཁྱེད་ལ་དགའ།”ཞེས་པའི་ཡིག་འབྲུ་དེ་དག་བྲིས།
༣༠
“ཟླ་གཞོན་ལགས། ཁྱེད་ཀྱིས་ཅི་ཞིག་ལ་རེ་སྒུག་བྱེད་བཞིན་ཡོད།”
“བདག་གིས་ངེས་པར་དུ་འགྲོ་ལམ་བསྐྲུན་དགོས་པས།
རྟ་བདུན་དབང་བོར་གུས་འདུད་ཞུ་ཆེད་སྒུག་བསྡད་ཡོད།
༣༡
སྡོང་ལོ་ལྗང་ཁུ་དེ་ངའི་སྒེའུ་ཁུང་འགྲམ་དུ་སྐྱེས་ཤིང་།
དེ་ནི་སྨྲ་བརྗོད་འགགས་པའི་ས་གཞིས་བཏོན་པའི།
རེ་འདུན་གྱི་འབོད་སྒྲ་དང་ཀུན་ནས་མཚུངས་སོ། །
༣༢
དཀོན་མཆོག་གི་སྤྱན་ལམ་དུ།
ཁོ་རང་ཉིད་ཀྱི་ཞོགས་པ་རེ་ནི།
གསར་བྱུང་གི་ངོ་མཚར་རེ་ཡིན།
༣༣
ཚེ་སྲོག་གིས།
འཇིག་རྟེན་གྱི་རྩོད་ལེན་ལས་འབྱོར་ཕྱུག་ཐོབ་པར་བྱེད་ཅིང་།
བརྩེ་དུང་གི་རྩོད་ལེན་ལས་རང་ཉིད་ཀྱི་རིན་ཐང་འཚོལ།
༣༤
བསྐམས་ཟིན་པའི་ཆུ་བོ་ཞིག་གིས་རང་གི་འདས་ཟིན་ལ་བཀའ་
དྲིན་ཞུ་མི་སྲིད།
༣༥
བྱ་ཡིས་རང་ཉིད་སྤྲིན་པ་ཞིག་ཡིན་ན་ཅི་མ་རུང་སྙམ་ཞིང་།
སྤྲིན་པས་རང་ཉིད་བྱ་ཞིག་ཡིན་ན་ཅི་མ་རུང་སྙམ།
༣༦
རྦབ་ཆུ་ན་རེ།
བདག་གི་གླུ་སྐད་ནི།
བདག་ལ་རང་དབང་ཐོབ་པའི་སྐད་ཅིག་མ་དེར་རྙེད་ཟེར།
༣༧
སེམས་པ་འདིས་ནམ་ཡང་།
དགོས་པ་ཆུང་ངུ་ཞིག་གི་ཕྱིར་དུ།
དོན་དག་ཅིག་ལ་རྩོད་གླེང་མི་བྱེད་ལ།
བྱེད་ཀྱང་མི་ཤེས་པས།
དེ་ཉིད་དྲན་འཛིན་གྱི་ཨ་ལོང་དུ་ཡང་མི་ཉར།
བདག་གིས་ཀྱང་།
སེམས་པ་འདི་ཅིའི་ཕྱིར།
ཁུ་སིམ་མེར།
དལ་ཅག་གེར།
ནུས་སྟོབས་ཉམས་དོན།
ནམ་ཡང་བརྗོད་མི་བཏུབ།
༣༨
བདག་མོ་ལགས།
ཁྱེད་ཉིད་ཁྱིམ་ལས་ལ་བྲེལ་སྐབས།
ཁྱེད་ཀྱི་རྐང་ལག་གིས་གླུ་དབྱངས་གྱེར།
དེ་ནི་རྫ་རིའི་གསེབ་ཀྱི་ཆུ་ཕྲན་གྱིས་གླུ་དབྱངས་ལེན་གྱིན།
རྡེའུ་ཡི་ཁྲོད་དུ་འབབ་པ་དང་མཚུངས།
༣༩
གསེར་མདོག་གི་ཉི་མས།
ནུབ་ཕྱོགས་ཀྱི་མཚོ་ངོས་འཕྲེད་ཀྱིས་བཅད་ཅིང་།
ག་ལེར་རྒྱང་རིང་ཕྱོགས་སུ་བཞུད་དུས།
ཤར་ཕྱོགས་ལ་གདོང་གཏད་དེ།
ཆེས་མཐའ་མཇུག་གི་གུས་ཕྱག་དེ་ཕུལ།
༤༠
རང་ཉིད་ལ་ཟས་ཟ་བའི་ཡི་ག་མེད་པ་རྒྱུ་མཚན་དུ་བྱས་ནས།
ཟ་མ་ལ་ལེ་བདའ་བྱེད་པ་ནི་མི་རུང་ངོ་། །
༤༡
ལྗོན་ཤིང་གི་ཚོགས་ཏེ།
སའི་གོ་ལའི་རྒྱུ་ནོར་གྱིས།
ཕྱི་རྟིང་ས་ལ་བཙུགས་ནས།
མཐོན་མཐིང་གི་ནམ་མཁར།
མངོན་ཆུང་གིས་ལྟ་བར་བྱེད།
༤༢
ཁྱེད་རང་བདག་ཕྱོགས་སུ་འཁོར་ནས།
འཛུམ་ཞིག་བསྟན་པ་ལས།
བདག་ལ་སྐད་ཆ་ཅི་ཡང་མི་བཤད།
འོན་ཀྱང་། བདག་གིས།
དེ་ནི་རང་ཉིད་ཀྱིས་ཡུན་རིང་སྒུག་པའི།
རླབས་ཕྲེང་ལྟ་བུའི་འདུན་པ་དེ་ཡིན་པར་ཚོར།
༤༣
ཆུ་ལ་གནས་པའི་ཉ་མོའི་ཚོགས་ནི་ཁུ་སིམ་སིམ།
ས་སྟེང་དུ་འཚོ་བའི་དུད་འགྲོའི་ཚོགས་ནི་འུར་ཟིང་ཟིང་།
ནམ་མཁར་འཕུར་བའི་འདབ་ཆགས་ཚོགས་ཀྱིས་གླུ་དབྱངས་
ལེན་པར་བྱེད།
འོན་ཀྱང་། འགྲོ་བ་མིའི་རིགས་ལ་རྒྱ་མཚོའི་ནང་གི་ལྷིང་འཇགས་དང་།
ས་སྟེང་གི་འུར་སྒྲ།
མཁའ་དབྱིངས་ཀྱི་གླུ་དབྱངས་བཅས་ཡོངས་སུ་འཛོམས་ཡོད།
༤༤
འཇིག་རྟེན་ནི་ལྷོད་ཀྱིས་རྒྱུ་བའི།
སེམས་ཀྱི་གསང་སྐུད་ཕྲ་མོའི་སྟེང་།
བྲེལ་འཚུབ་ཀྱིས་རྒྱུག་ཅིང་འདུར།
ཁོས་རང་ཉིད་ཀྱི་སྐྱོ་གདུང་ཡོད་ཚད།
འཚོ་བའི་དབྱངས་རྟ་ལ་རྒྱུས།
༤༥
ཁོས་རང་ཉིད་ཀྱི་མཚོན་ཆ་ལྷ་ལ་བརྩིས་མོད། འོན་ཀྱང་།
མཚོན་ཆ་རྒྱལ་བའི་མོད་ལ་རང་ཉིད་ཕམ།
༤༦
ལྷ་ཡིས་གསར་གཏོད་ཀྱི་ཁྲོད་དུ་རང་ཉིད་འཚོལ།
༤༧
གྲིབ་མས་རང་ཉིད་ཀྱི་གདོང་འབག་ཕུད་དེ།
གསང་བ་དང་གཉོམ་ཆུང་གི་རྟུལ་ཞུགས་བཟུང་ཞིང་།
ལྷིང་འཇགས་ཀྱི་བརྩེ་བའི་གོམ་ཁ་རེ་རེ།
འོད་སྣང་གི་ཕྱོགས་སུ་སྤོས།
༤༨
སྐར་ཚོགས་ཀྱིས་རང་ཉིད་སྲིན་འབུ་མེ་འཁྱེར་ལྟ་བུར་སྣང་བར་
མི་སྐྲག
༤༩
བདག་གིས་ཁྱེད་ལ་བཀའ་དྲིན་ཞུ།
བདག་ནི་སྟོབས་ཤུགས་ཀྱི་འཁོར་ལོ་དེ་མ་ཡིན་པར།
འཁོར་ལོའི་འོག་ཏུ་བརྫིས་ཀྱང་།
ད་དུང་གསོན་པོར་གནས་ཡོད་པའི།
ཚེ་སྲོག་མོད་པོའི་ནང་གི་གཅིག་གོ།
༥༠
སེམས་ནི་རྩེ་རྣོ་བ་ལས་ཁོད་ཡངས་ཤིག་མིན་པས།
འདིས་གནས་གཅིག་ཏུ་དམིགས་པ་གཏད་པ་ལས།
འགུལ་སྐྱོད་མི་བྱེད་དོ།།
༥༡
ཁྱེད་ཀྱི་དད་རྟེན་ས་རྡུལ་ཁྲོད་དུ་ཟགས་པས།
དཀོན་མཆོག་གི་སྐུ་རྟེན་གྱི་རྡུལ་ཕྲན་ནི།
ཁྱེད་ཀྱི་དད་རྟེན་ལས་ཁྱད་དུ་འཕགས་པ།
བདེན་དཔང་བྱེད་པ་རེད།
༥༢
མི་སྟེ།
རང་ཉིད་ཀྱི་ལོ་རྒྱུས་ཁྲོད་དུ་རང་ཉིད་གསལ་བོར་མི་སྟོན།
ལྡོག་སྟེ།
ལོ་རྒྱུས་བརྒྱུད་ནས་འབད་བརྩོན་གྱིས་གསོན་པར་བྱེད།
༥༣
ཤེལ་གྱི་སྒྲོན་མེས་ཁོ་རང་ལ་འདམ་གྱི་སྒྲོན་མེས་མ་སྤུན་ཞེས་
བོས་པར་ལེ་བདའ་བྱེད་ལ།
ཟླ་གཞོན་གྱིས་མཁའ་དབྱིངས་ནས་འོད་ཀྱི་འཛུམ་མདངས་སྦྱིན།
ཤེལ་གྱི་སྒྲོན་མེ་དེས།
ཞི་འཇམ་གྱི་འཛུམ་ཆུང་ཞིག་སྟོན་གྱིན་ཟླ་བར་བཤད་པར།
“བདག་གི་སྙིང་ཉེ་བའི་ཨ་ཅེ།”ཞེས་བོས།
༥༤
ང་ཚོ་ནི་མཚོ་བྱ་ངང་བ་དང་རླབས་རྒྱུན་འཕྲད་པ་བཞིན།
ཕན་ཚུན་ཕྲད་ཅིང་ཉེ་བར་བཅར།
ངང་བ་འཕུར་སོང་།
རླབས་རྒྱུན་འཇགས་སོང་
ང་ཚོའང་ཁ་ཁ་སོ་སོར་གྱེས།
༥༥
ང་ཚོའི་ཉིན་མོ་མཇུག་རྫོགས་སོང་།
བདག་ནི་མཚོ་ངོགས་སུ་སྐྱོམས་པའི་གྲུ་ཆུང་ཞིག་དང་འདྲ་བར།
ས་སྲོད་ཀྱི་རླབས་སྒྲའི་འགྱུར་ཁུག་ལ་ཉན་ནས་ཡོད།
༥༦
ང་ཚོའི་ཚེ་སྲོག་ནི་གཞན་གྱིས་གནང་བ་ཡིན་པས།
ང་ཚོས་ཚེ་སྲོག་གི་སྦྱིན་པ་བཏང་ན་ད་གཟོད་ཚེ་སྲོག་ཐོབ།
༥༧
ང་ཚོ་ཆེས་ཁེངས་སྐྱངས་སུ་གྱུར་དུས་ནི་ང་ཚོ་རླབས་ཆེན་དང་
ཆེས་ཆེར་ཉེ་བའི་དུས་ཡིན།
༥༨
ཁང་བྱེའུ་ཡིས་རྨ་བྱའི་མཇུག་སྒྲོ་རིང་བོ་རྡོག་ཁྲེས་སུ་ཁུར་ཡོད་པ་
མཐོང་ནས་དེ་ཉིད་ལ་སྙིང་རྗེ་སྐྱེས།
༥༩
སྐད་ཅིག་མ་ལ་གཏན་ནས་སྐྲག་མི་རུང —དེ་ལྟར་བྱས་ན་ད་
གཟོད་རྟག་བརྟན་གྱི་འབོད་སྒྲ་གླུ་རུ་ལེན་ཆོག
༦༠
རླུང་འཚུབ་ཀྱིས་ལམ་མེད་ས་ནས་ཆེས་ཐུང་བའི་ལམ་དེ་འཚོལ་
ཞིང་། ཡང་གློ་བུར་དུ་གང་དུ་ཡང་མ་བསླེབས་པའི་མཚམས་སུ་འཚོལ་
ཞིབ་དེ་མཚམས་འཇོག་བྱེད།
༦༡
སྤུན་ཟླ་ལགས། བདག་གི་ཆང་ཕོར་སྤྱད་དེ་བདག་གི་གསོལ་ཆང་
དེ་བཞེས་དང་།
གཞན་གྱི་ཆང་ཕོར་ནང་དུ་གསོལ་ཆང་འདི་བླུགས་ཚེ་འདི་ཡི་
ལྷོག་ལྷོག་ཏུ་འཕྱུར་བའི་ལྦུ་བའི་དོ་ཤལ་དེ་ཡལ་འགྲོ།
༦༢
ཕུན་སུམ་ཚོགས་པ་དེས་ཕུན་སུམ་མ་ཚོགས་པ་དེའི་བརྩེ་བའི་
ཆེད་དུ་རང་ལ་མཛེས་རྒྱན་གྱིས་སྤུད།
༦༣
ལྷ་ཡིས་མི་ལ་གསུང་དོན་་བདག་གིས་ཁྱེད་རང་གསོ་བཅོས་བྱེད་
དགོས་པས་ཁྱེད་ལ་གནོད་འཚེ་བྱེད་ཅིང་། ཁྱེད་ལ་དུང་བས་ཁྱེད་ལ་
ཉེས་ཆད་གཅོད།།”
༦༤
མེ་ལྕེ་ཡིས་འོད་སྣང་སྦྱིན་པར་བཀའ་དྲིན་ཞུས་ཤིག དེ་བཞིན་
མུན་པའི་ཁྲོད་དུ་བཟོད་བསྲན་ལ་འགྱུར་བ་མེད་པར་སྒྲོན་མེ་འཛིན་
མཁན་དེ་ཡང་བརྗེད་མི་རུང་།
༦༥
རྩྭ་ཕྲན་ཡ། ཁྱེད་ཀྱི་གོམ་པ་ནི་ཧ་ཅང་ཆུང་ན་ཡང་། ཁྱེད་ཀྱི་རྐང་
འོག་གི་ས་གཞི་དེ་ཁྱེད་ཉིད་ལ་དབང་།
༦༦
གསར་སྐྱེས་མེ་ཏོག་གིས་རང་གི་གང་བུའི་ཁ་ཕྱེ་སྟེ་་བརྩེ་བའི་
འཇིག་རྟེན་ལགས། ཁྱེད་ཉིད་ཡལ་མ་འགྲོ་རོགས་ཞེས་ཞུ་འབོད་བྱས།
༦༧
ལྷ་ནི་རྒྱ་ཆེ་བའི་རྒྱལ་སྲིད་ལ་ཡིད་ཐང་ཆད་ཀྱང་། མེ་ཏོག་ཆུང་
ཆུང་དག་ལ་ནམ་ཡང་སུན་སྣང་མི་སྐྱེས་པའི་རིགས་ཤིག་གོ།
༦༨
ནོར་འཆུག་ཅན་གྱིས་ཕམ་ཁ་མི་ཐེག་པ་ལ། བདེན་པ་ཅན་གྱིས་
ནི་ཕམ་ཁ་འཁུར་ཐུབ།
༦༩
“བདག་གིས་རང་ཉིད་ཀྱི་ཆུ་ཡོད་ཚད་དགའ་སྤྲོའི་ངང་སྦྱིན་པར་
བྱེད།།”ཅེས་པའི་སྐད་ཆ་འདི་རྦབ་ཆུས་གླུ་རུ་ལེན།
རྫོགས་མཐའ་བྲལ་ཞིང་གློ་བུར་གློ་བུར་ལ་ཆེས་ཚད་མཐོའི་
དགའ་སྤྲོའི་མེ་ཏོག་མཁའ་ལ་གཏོར་བར་བྱེད་པའི་འཐོར་ཆུ་དེ་གང་དུ་ཡོད་དམ།
༧༡
བུད་ཤིང་འཐུ་མཁན་གྱི་སྟ་རེས་ནགས་ཚལ་ལ་སྟར་ཡུ་བསླངས་
པར། ནགས་ཀྱིས་དེའི་འདོད་པ་བསྐངས།
༧༢
ན་བུན་གྱིས་བཏུམ་ཞིང་ཆར་ཆུས་སྦངས་པའི་ཁེར་རྐྱང་གི་ས་
སྲོད་ཀྱིས། སྐྱོ་གདུང་གི་ཤུགས་རིང་འབྱིན། བདག་གིས་རང་ཉིད་ཀྱི་
སྟོང་སང་སང་གི་སེམས་ཀྱི་གུར་ཁང་ནས་ཚོར་བྱུང་།
༧༣
ཚངས་སྤྱོད་ནི་འཛད་མཐའ་མེད་པའི་བརྩེ་བ་ལས་བྱུང་བའི་རྒྱུ་ནོར་ཞིག་གོ།
༧༤
ན་བུན་ནི་བརྩེ་དུང་དང་འདྲ་བར། རི་ཚོགས་ཀྱི་སེམས་སྟེང་དུ་
རྩེད་འཇོ་བྱེད་པ་མ་ཟད།
ངོ་མཚར་རྨད་དུ་བྱུང་བའི་མཛེས་སྡུག་སྣ་ཚོགས་ཁྱེར་ནས་འོང་།
༧༥
ང་ཚོས་འཇིག་རྟེན་ལ་ནོར་འཆུག་གིས་ལྟ་ཞིང་། འཇིག་རྟེན་གྱིས་
ང་ཚོར་བསླུ་བྲིད་བྱས་སོང་ཟེར།
༧༦
སྙན་ངག་པ —དྲག་རླུང་ཡིན། རྒྱ་མཚོ་དང་ནགས་ཚལ་བརྒྱུད་དེ་
ཁོ་རང་ཉིད་ཀྱི་གླུ་སྐད་དེ་འཚོལ་བར་བྱེད།
༧༧
ཕྲུ་གུ་ཚང་མ་སྐྱེས་དུས་བརྡ་འཕྲིན་རེ་ཁྱེར་ནས་ཡོང་གི་ཡོད།
དེ་ནི་ལྷ། ད་དུང་མི་ལ་རེ་ཐག་ཆད་མེད་ཅེས་པ་དེའོ། །
༧༨
རྩྭ་ཡིས་ས་གཞི་སྟེང་གི་འདུ་ཚོགས་ལ་རེ་ལྟོས་བྱེད་ཅིང་། ལྗོན་
ཤིང་གིས་ནམ་མཁའི་ལྷིང་འཇགས་འཚོལ་བར་བྱེད།
༧༩
མིས་ཁོ་རང་ཉིད་ལ་རྒོལ་བྱེད་ཀྱི་འཛིང་རགས་བརྒྱག་གོ།
༨༠
བདག་གི་གྲོགས་པོ་ལགས། ཉིད་ཀྱི་སྐད་གདངས་བདག་སེམས་
སུ་མྱུལ་ཚུལ་ནི། མཚོ་རླབས་ཀྱི་སྐད་གདངས་དམའ་མོར་ཁུ་སིམ་
མེར་ཉན་པའི་ཐང་ཤིང་ནགས་ཁྲོད་དུ་མྱུལ་བ་དང་ཀུན་ནས་མཚུངས་སོ༑༑
༨༡
རང་ཉིད་ཀྱི་མེ་སྟག་དག་སྐར་ཚོགས་ཀྱི་གཟུགས་སུ་འགྱུར་བར་
བྱེད་པའི།
སྨག་རུམ་ཁྲོད་ཀྱི་མི་མངོན་པའི་མེ་ལྕེ་དེ་ཅི།
༨༢
འཚོ་བ་དེ་དབྱར་གྱི་མེ་ཏོག་ཇི་བཞིན་མཛེས་སྡུག་ལྡན་པ་དང་།
འཆི་བ་དེ་སྟོན་ཐོག་ཇི་བཞིན་འབྲས་བུ་ལྡན་པ་ཞིག་གྱིས།
༨༣
མི་བཟང་བྱེད་འདོད་པ་དེས་ཕྱི་ནས་སྒོ་རྡུང་བར་བྱེད་ལ། མི་ལ་
དགའ་བ་དེས་སྒོ་ཕྱེ་ཡོད་པ་མཐོང་།
ར༤
འཆི་བའི་དུས་ན་མང་བོ་གཅིག་ཏུ་བསྡུས་པ་ཡིན་ལ། སྐྱེ་བའི་
དུས་ན་གཅིག་ནི་དུ་མར་སྤྲུལ་བ་ཡིན། ལྷ་འདས་པའི་དུས་ན་ཆོས་
ལུགས་གཅིག་ཏུ་འགྱུར་ངེས།
༨༥
སྒྱུ་རྩལ་བ་ནི་རང་བྱུང་ཁམས་ཀྱི་མཛའ་བོ་ཡིན་པས། ཁོ་རང་
མོའི་བྲན་གཡོག་ཡིན་ལ་བདག་པོའང་ཡིན།
༨༦
“འབྲས་བུ་ཡ། ཁྱེད་རང་བདག་དང་བར་ཐག་ཅི་ཙམ་གྱིས་ཆོད་
དམ།།”
“མེ་ཏོག་ཡ།བདག་ནི་ཉིད་ཀྱི་སེམས་ནང་ན་ཡིབས་ཡོད།”
༨༧
འདོད་པ་འདི་ཉིད་མུན་ནག་ཁྲོད་དུ་ཚོར་ཐུབ་ཅིང་ཉིན་དཀར་
མཐོང་མི་ཐུབ་པའི་མི་དེའི་ཆེད་དུའོ།།
༨༨
ཟིལ་བ་ཡིས་མཚེའུ་ལ་བཤད་པར། ་ཁྱོད་ནི་པད་འདབ་འོག་གི་
ཟིལ་བ་ཆེན་པོ་དེ་ཡིན་ལ་བདག་ནི་པད་འདབ་སྟེང་གི་ཟིལ་བ་ཅུང་
ཆུང་བ་དེའོ།།”
༨༩
གྲི་ཤུབས་ནི་གྲུ་ཡི་རྣོ་ངར་ལ་སྲུང་སྐྱོབ་བྱེད་ཆེད་རང་ཉིད་ལ་རྣོ་
མེད་པར་འདུག་དགོས་ཀྱང་ཡིད་ཚིམས་ནས་ཡོད།
༩༠
མུན་ནག་གི་ཁྲོད་དུ་“གཅིག།”ནི་གཅིག་རང་དུ་མཐོང་ཞིང་། འོད་
སྣང་གི་ཁྲོད་དུ་“གཅིག།”ཀྱང་དུ་མ་རུ་མཐོང་ངོ་། །
༩༡
ས་གཞི་ཆེན་པོས་རྩྭ་ལྗང་ལ་བརྟེན་ནས་རང་ཉིད་ཀྱི་རྒྱུད་ལ་
མཛའ་མཐུན་དང་མགྲོན་བཀུར་གྱི་གཤིས་ཀ་འཇོག་པར་བྱེད།
༩༢
ལྗང་ལོའི་ཤི་གསོན་ནི་མྱུར་ཞིང་དྲག་པར་སྐྱོད་པའི་རྦ་རླབས་ཀྱི་
འཁོར་སྐྱོད་ལ་རག་ལས་ཤིང་། དེའི་རབ་ཏུ་ཆེ་བའི་འཁོར་རྒྱ་ནི་ནམ་
མཁའི་སྐར་ཚོགས་ཁྲོད་དུ་དལ་གྱིས་བསྐྱོད་པ་དེའོ། །
༩༣
སྟོབས་ཤུགས་ཀྱིས་འཇིག་རྟེན་ལ་་ཁྱེད་ནི་ངའི་ཡིན”ཞེས་བཤད།
འཇིག་རྟེན་གྱིས་སྟོབས་ཤུགས་ནི་བཙོན་པ་ཞིག་དང་འདྲ་བར་
རང་ཉིད་ཀྱི་ཁྲིའི་འོག་ཏུ་བཅུག
བརྩེ་དུང་གིས་འཇིག་རྟེན་ལགས“བདག་ནི་ཁྱེད་ལ་དབང”ཞེས་བཤད།
འཇིག་རྟེན་གྱིས་བརྩེ་དུང་ལ་རང་གི་གཞིས་ཁྱིམ་དུ་འགྲོ་འོང་
བྱེད་ཆོག་པའི་རང་དབང་སྤྲད།
༩༤
ན་བུན་ནི་ས་གཞིའི་རེ་འདུན་དང་འདྲ་ཞིང་། ན་བུན་གྱིས་ཉི་མ་
སྦས་པར་བྱས།འོན་ཀྱང་ཉི་མ་ནི་ས་ཆེན་གྱིས་རེ་འབོད་བྱེད་ས་དེའོ། །
༩༥
ཞི་བར་གནས་དང་བདག་གི་སེམས་པ། རླབས་ཆེ་བའི་ལྗོན་ཤིང་
འདི་དག་ནི་དཀོན་མཆོག་ལ་གསོལ་བ་འདེབས་མཁན་ཡིན།
༩༦
ཡུན་ཙམ་གྱི་འུར་སྒྲས་རྟག་བརྟན་གྱི་རོལ་དབྱངས་ལ་འཕྱ་དགོད་བྱེད།
༩༧
བདག་གིས་བསམ་གཞིག་བྱེད་བཞིན་ཡོད། འདས་ཟིན་པའི་མི་
ཚེའི་ཆུ་རྒྱུན་གྱི་མཁའ་ཀློང་དུ་གཡེངས་ཤིང་། དྲན་འཛིན་གྱི་གུར་ཁང་
ལས་འཇའ་ལྟར་ཡལ་ཟིན་པའི། བརྩེ་བ་དང་འཆི་བ་ལ་བསམ་གཞིག་
བྱེད་བཞིན་ཡོད། བདག་གིས་འཇིག་རྟེན་དང་བྲལ་བ་ནི་རང་དབང་
ཞིག་ཏུ་ཚོར་བྱུང་།
༩༨
བདག་གི་རྣམ་ཤེས་ཀྱི་སྐྱོ་བ་ནི་བག་གསར་གྱི་གདོང་རས་དང་
འདྲ་ལ། དེས་གདོང་རས་འཕུད་པའི་མཚན་དུས་ལ་རེ་སྒུག་བྱེད།
༩༩
ཚེ་སྲོག་གི་དོང་ཙེ་ལ་འཆི་བདག་གི་ཐམ་ཀས་རིན་ཐང་བྱིན།དེའི་
ཕྱིར་ཚེ་སྲོག་གི་དོང་ཙེ་དེས་ངེས་དོན་གྱི་ནོར་བུ་ཉོ་བར་གྱིས།
༡༠༠
སྤྲིན་དཀར་དེ་ཁེངས་སྐྱུང་དང་གུས་ཞབས་ཀྱི་ངང་གནམ་གྱི་
མཐའ་ལ་འགྲེངས་ཤིང་། ཞོགས་འོད་ཀྱིས་དེ་ལ་གསེར་མདོག་གི་ཅོད་པན་སྒྲོན།
༡༠༡
ས་རྡུལ་ལ་ཕར་ཐོབ་པ་ནི་མཐོང་ཆུང་གི་རྡོག་པ་ཡིན་ན་ཡང་། ས་
རྡུལ་གྱིས་ཚུར་མེ་ཏོག་གི་མཆོད་པ་འབུལ་པར་བྱེད།
༡༠༢
མདུན་ཕྱོགས་ཀྱི་ལམ་འགྲམ་ན་མེ་ཏོག་སྣ་ཚོགས་ནམ་ཡང་ལྷུག་
པོར་གྲོལ་ཡོད་པས། ཁྱེད་ཀྱིས་ནམ་ཡང་མིག་སྔར་གྱི་མེ་ཏོག་དེར་
འཁྲེང་ནས་ཚམ་ཚོམ་བྱེད་མི་རིགས་སོ། །
༡༠༣
ས་འོག་ཏུ་རྩ་བ་ནི་ཡལ་ག་ཡིན་ལ། མཁའ་དབྱིངས་སུ་ཡལ་ག་
ནི་རྩ་བའོ།།
༡༠༤
དབྱར་གྱི་རོལ་དབྱངས་རྒྱང་རིང་ནས་ཆས་འོངས་ཏེ། སྟོན་ཁའི་
ཉེ་འགྲམ་དུ་ལྡིང་སྐོར་རྒྱག་བཞིན་རང་གི་སྔོན་ཆད་ཀྱི་གནས་ཚང་དེ་
འཚོལ་བར་བྱས།
༡༠༥
རང་གི་སྦ་ཁུག་ལས་བྱས་རྗེས་ཀྱི་རྟགས་མ་བླངས་ཏེ་གྲོགས་པོར་
གཡར་བ་ནི་དམའ་འབེབས་ཤིག་ཡིན་པས། དེའི་ལུགས་མི་བྱེད་པར་
འཚལ།
༡༠༦
ཆེས་ཕལ་བའི་ཉིན་མོ་དག་གི་རེག་ཚོར་དེ་སྡོང་རྒན་ལ་སྔོ་དྲེག་
ཆགས་པ་བཞིན་བདག་སེམས་ཀྱི་བརྩིག་ངོས་སུ་འབྱར།
༡༠༧
བྲག་ཅས་རང་ཉིད་ཀྱི་འབྱུང་ཁུངས་ལ་ཁྲེལ་དགོད་བྱས་ཏེ་དེ་ཉིད་
རང་སྒྲ་ངོ་མ་ཡིན་པ་ར་སྤྲོད་བྱེད།
༡༠༨
འབྱོར་ལྡན་གྱིས་རང་ཉིད་ལ་ལྷས་དམིགས་བསལ་གྱི་གཟིགས་
སྐྱོང་གནང་བྱུང་ཞེས་ངོམ་སོ་བྱས་པར་ལྷ་ངོ་གནོངས་པར་གྱུར།
༡༠༩
བདག་ལ་ད་དུང་སྦར་མེད་པའི་སྒྲོན་མེ་ཞིག་ཡོད་པས། བདག་
གིས་རང་ཉིད་ཀྱི་གྲིབ་གཟུགས་དེ་རང་ཉིད་ཀྱི་ལམ་སྟེང་ལ་འཕངས།
༡༡༠
རང་ཉིད་ཀྱི་ཁུ་སིམ་སིམ་གྱི་སྐྱོ་བ་དེ་འཆི་ལམ་དུ་འདེད་ཆེད་མི་
ནི་འུར་ཟིང་ཆེ་བའི་མི་ཚོགས་ཁྲོད་དུ་འགྲོ།
རྒུད་པ་ལས་མཚམས་བཞག་པ་ནི། 'འཆི་བ་ཡིན་མོད། འོན་ཀྱང་།
'ཕུན་ཚོགས་ནི་རྫོགས་མཐའ་མེད་པ་ལས་མཚམས་བཞག་པ་ཡིན།
༡༡༢
ཉི་མས་ནི་བབས་ཆགས་པའི་འོད་ཀྱི་ལྭ་བ་གྱོན་མོད། འོན་ཀྱང་
སྤྲིན་དཀར་གྱིས་ཀྱང་ཁ་དོག་རྣམ་པར་བཀྲ་བའི་དར་གོས་ཀླུབ།
༡༡༣
རི་རྩེ་ནི་སྐད་ཅོར་རྒྱག་ཅིང་ལག་ཟུང་རིང་དུ་བརྐྱངས་ཏེ་ནམ་
མཁའི་སྐར་མ་ལེན་པར་འབད་པའི་བྱིས་པའི་ཚོགས་དང་ཀུན་ནས་
མཚུངས།
༡༡༤
ལམ་བུ་ལ་དུང་བ་སྤྲོད་མཁན་མེད་པས་ཁོ་ནི་ནམ་ཡང་འཚང་
གའི་ཁྲོད་དུ་ཁེར་རྐྱང་ཡིན།
༡༡༥
སྟོབས་ཤུགས་ཀྱིས་རང་གི་འཆལ་སྤྱོད་ལ་རང་བསྟོད་བྱེད་པར། ས་
ལ་ཟགས་པའི་ལོ་མ་སེར་བོ་དང་མཁའ་ལ་རྒྱུ་བའི་སྤྲིན་པ་ལེབ་མོར་
ཁྲེལ་དགོད་ཤོར།
༡༡༦
དེ་རིང་ས་ཆེན་གྱིས་ཉི་འོད་འོག་ཏུ་བདག་ལ་འཁོར་ཏེ་མགྲིན་སྒྲ་
སྒྲོག་བཞིན་གདའ། དེ་ནི་བུད་མེད་འཁེལ་མཁན་ཞིག་གིས་གནའ་
རབས་ཀྱི་སྒྲུང་གཞས་ཤིག་བརྗེད་ཟིན་པ་ངག་ལ་གྱེར་བ་དང་མཚུངས།
༡༡༧
རྩྭ་ལྗང་ནི་རང་ཉིད་སྐྱེས་སའི་རླབས་ཆེན་གྱི་འཇིག་རྟེན་དུ་རིན་
ཐང་ཆེ།
༡༡༨
རྨི་ལམ་ནི་ངེས་པར་དུ་ཁ་བརྡ་གླེང་དགོས་པའི་ཆུང་མ་དང་འདྲ་
ལ་༑
གཉིད་ནི་ཁུ་སིམ་སིམ་ངང་ན་ཟུག་གི་ཁུར་བོ་ཁུར་བའི་སྐྱེས་པ་
དེའོ། །
༡༡༩
མཚན་མོས་འདའ་བཞིན་པའི་ཉིན་མོར་འོ་སྦྱོར་བྱེད་ཀྱིན། ཁོའི་
རྣ་རྩར་“བདག་ནི་འཆི་བ་ཡིན་ལ་ཁྱེད་ཀྱི་མ་ཡུམ་ཡང་ཡིན། བདག་
གིས་ཁྱེད་ལ་ཚེ་སྲོག་གསར་བ་སྦྱིན་པར་བྱ།”ཞེས་ཤུབ་བུར་སྨྲས།
༡༢༠
སྨག་རུམ་གྱི་མཚན་མོ་ཡ། ཁྱེད་ཀྱི་མཛེས་སྡུག་ནི། སྙིང་དུ་སྡུག་
པའི་བུད་མེད་ཅིག་གིས་མར་མེ་སྒྲོན་བཞིན་པ་དང་འདྲ་བར། བདག་
གི་སེམས་ཀྱི་ཟབ་ས་ནས་འོད་དུ་འཚེར་བྱུང་།
༡༢༡
བདག་གིས་རང་ཉིད་ཀྱི་འཇིག་རྟེན་དུ་ཕམ་ཟིན་པའི་འཇིག་རྟེན་
དག་དར་རྒྱས་སུ་གཏོང་བའི་ཆོས་དེ་ཁྱེར་ནས་འོང་།
༡༢༢
སྙིང་ཉེ་བའི་གྲོགས་པོ་ལགས། བདག་གིས་མཚོ་འགྲམ་དུ་ཁུ་སིམ་
མེར་རླབས་སྒྲ་ལ་ཉན་དུས། རྒྱ་མཚོ་བཞིན་གཏིང་ཟབ་ཅིང་མཚན་མོ་
བཞིན་ལྷིང་འཇགས་ལྡན་པའི་བསམ་བློའི་བཞུར་རྒྱུན་དེ་ཐེངས་མང་
ལ་ཚོར་བྱུང་།
༡༢༣
ཆུ་བྱས་ཉ་མོ་ལ་མཁའ་དབྱིངས་སུ་ཚེ་སྲོག་སྦྱིན་པ་དེ་ཕན་
སེམས་ཤིག་ཡིན་པར་སྙམ།
༡༢༤
མཚན་མོས་ཉི་མར། “བདག་གིས་ཟླ་འོད་འོག་ནས་ཁྱེད་ལ་བརྩེ་
འཕྲིན་བསྐུར་ཡོད།” ཉི་མས། “་བདག་གིས་མིག་ཆུའི་དྲིས་ལན་དེ་རྩྭ་
ལྗང་སྟེང་དུ་བཞག་ཡོད།”ཅེས་ལན་བཏབ།
༡༢༥
རླབས་ཆེན་ནི་སྐྱེ་དུས་སུ་གནས་པའི་ལྷན་སྐྱེས་ཀྱི་ཆོས་ཤིག་སྟེ།
ཁོང་འཆི་དུས་རང་ཉིད་ཀྱི་རླབས་ཆེ་བའི་ཆོས་དེ་འཇིག་རྟེན་ལ་ལེགས་
སྐྱེས་སུ་ཕུལ་ཏེ་བུད་འགྲོ།
༡༢༦
རྡེའུ་ཧྲུག་ལ་ཡོངས་སུ་རྫོགས་པའི་མཛེས་སྡུག་སྐྲུན་མཁན་དེ་ཐོ་
བ་མ་ཡིན་པར་ཆུ་མོའི་སྒེག་ཉམས་ལྡན་པའི་ཞབས་བྲོ་དེའོ། །
༡༢༧
སྦྲང་མས་མེ་ཏོག་ལས་སྦྲང་རྩི་འཇིབ་ཅིང་འགྲོ་ཁར་གཤོག་གླུ་
ལེན་བཞིན་མེ་ཏོག་ལ་བཀའ་དྲིན་ཞུ་མོད། འོན་ཀྱང་དཀྲོག་དཀྲོག་ལ་
དགའ་བའི་་ཕྱེ་མ་ལེབ་ཀྱིས་མེ་ཏོག་གིས་ཁོ་ལ་བཀའ་དྲིན་ཞུ་བར་རེ་
སྒུག་བྱས།
༡༢༨
ཁྱེད་ཀྱིས་དྲང་གཏམ་མི་སྨྲ་བའི་སྐབས་སུ་ཁ་སངས་པོ་བྱེད་རྒྱུ་ནི་
སླ་མོ་ཞིག་རེད།
༡༢༩
སྲིད་པས་མི་སྲིད་པར། ཁྱེད་ཀྱི་སྡོད་གནས་གང་དུ་ཡོད་ཅེས་དྲིས་
པར། མི་སྲིད་པས། བག་འཁུམས་པའི་རྨི་ལམ་གྱི་ཞིང་དུ་ཡོད་ཅེས་
ལན་བཏབ།
༡༣༠
གལ་ཏེ་ཁྱེད་ཀྱིས་ནོར་འཆུག་ཡོད་ཚད་ལ་སྒོ་གཏད་ཚེ། དྲང་
བདེན་ཕྱི་རུ་མངོན་ངེས།
༡༣༡
བདག་གིས་དོན་དག་ཁག་ཅིག་གིས་རང་སེམས་ཀྱི་སྐྱོ་གདུང་གི་
ཕག་ཏུ་འུར་སྒྲ་སྒྲོག་བཞིན་པ་ཐོས་ཀྱང་།
---དེ་དག་ནམ་ཡང་མཐོང་མ་ཐུབ།
༡༣༢
ཁོམ་པའི་དུས་སུ་བྱ་བཞག་སྒྲུབ་པ་ནི་བྱ་བའོ། །མཚོ་མོའི་ལྷིང་
འཇགས་དཀྲུག་པ་ནི་རྦ་རླབས་སོ།།
༡༣༣
ལྗང་ལོ་ནི་བརྩེ་ཆང་འཐུང་དུས་མེ་ཏོག་ཏུ་འགྱུར་ལ།
མེ་ཏོག་ནི་ལྷར་མཆོད་དུས་འབྲས་བུ་ལ་འགྱུར།
༡༣༤
ས་འོག་ཏུ་གནས་པའི་རྩ་བས་ཡལ་ག་འབྲས་ལྡན་དུ་བསྒྱུར་
ཀྱང་། ཡལ་གས་ཁོང་ལ་དྲིན་ལན་གྱི་ལེགས་སྐྱེས་སྟེར་བར་ནམ་ཡང་
རྩོད་ལེན་མི་བྱ།
༡༣༥
ཆར་བ་འབབ་པའི་ཕྱི་དྲོ་འདི་ལ། རླུང་བུ་ནི་བར་མེད་དུ་
ལྡང་། བདག་གིས་ཡོམ་ཡོམ་དུ་གཡོ་བའི་ལྗོན་ཤིང་གི་ཚོགས་ལ་ལྟ་
བཞིན། བྱ་དངོས་ཡོད་རྒུའི་རླབས་ཆེན་གྱི་རང་བཞིན་དེ་ཉིད་ལ་མནོ་
བསམ་གཏོང་།
༡༣༦
ནམ་ཕྱེད་ཀྱི་དྲག་ཆར་དེ་བྱིས་པ་པྲ་ཆལ་ཞིག་དང་འདྲ་བར། དུས་
དང་མི་འཚམས་པའི་མཚན་སྨག་ཁྲོད་ནས་གཉིད་སད་དེ། འུར་ཅོར་
སྒྲག་ཅིང་རྩེད་མོ་ལ་གཡེང་མགོ་བརྩམ།
༡༣༧
རྒྱ་མཚོ་ཡ། ཁྱེད་ནི་དྲག་ཆར་གྱི་བག་གསར་ཁེར་རྐྱང་ཞིག་སྟེ།
ཁྱེད་ཀྱིས་མཚོ་རླབས་ནམ་མཁར་འདེགས་ཀྱིན།
རང་གི་མཛའ་གྲོགས་ཀྱི་རྗེས་སུ་བསྙེགས་མོད། འོན་ཀྱང་དེ་ནི་
དོན་གྱིས་སྟོང་སོང་།
༡༣༨
ཐ་སྙད་ཀྱིས་བྱ་བཞག་ལ། བདག་ནི་རང་ཉིད་དོན་གྱིས་སྟོང་བར་
ངོ་གནོངས”ཞེས་ཟེར་བར།
བྱ་བཞག་གིས་ཐ་སྙད་ལ།“བདག་གིས་ཁྱེད་རང་མཐོང་སྐབས
རང་ཉིད་ཅི་འདྲའི་དབུལ་པོ་ཞིག་ཡིན་པ་རྟོགས་སོང་”ཞེས་བཤད།
༡༣༩
དུས་ཚོད་ནི་འགྱུར་ལྡོག་གི་རྒྱུ་ནོར་ཡིན་མོད། འོན་ཀྱང་ཆུ་ཚོད་
འཁོར་ལོས་དེ་ལ་ལད་ཟློས་བྱེད་ཀྱང་། འགྱུར་ལྡོག་ལས་རྒྱུ་ནོར་མེད།
༡༤༠
དྲང་བདེན་གྱིས་ཕྱི་གོས་གྱོན་དུས་དོན་དངོས་ནི་འཆིང་ཐག་ཅིག་
ཏུ་མཐོང་ལ།
དྲང་བདེན་ལ་རྟོག་བཟོ་བྱས་ན་ཚེགས་མེད་དུ་གཡོ་འགུལ་བྱ།
༡༤༡
ལམ་ཡ། བདག་འདི་ནས་ཡར་ལ་ཕྱིན་ཅིང་། ཡར་ནས་འདི་རུ་
ཡོང་དུས། ཁྱེད་ནི་བདག་གི་སུན་སྣང་གི་ན་བུན་དེ་ཡིན་མོད། འོན་
ཀྱང་ད་སྐབས། ཁྱེད་ཀྱིས་བདག་ཉིད་ཁྲིད་དེ་གང་སར་འགྲུལ་བཞུད་
བྱེད་དུས། བདག་ཁྱེད་ལ་དུང་ཞིང་ཁྱེད་ལ་བརྩེ་བས། བདག་ནི་ཁྱེད་ཀྱི་
ཚེ་གཅིག་གི་གཏན་གྲོགས་སུ་གྱུར།
༡༤༢
གྲངས་ལས་འདས་པའི་སྐར་ཚོགས་ཁྲོད་ཀྱི་སྐར་མ་གཅིག་ཁོ་
ནས། མུན་ནག་སྟུག་པོའི་མི་ཚེའི་འགྲུལ་བཞུད་ཁྲོད་དུ་བདག་ལ་ལམ་
སྟོན་བྱེད་ཀྱིན་ཡོད་པ་ཚོར་དུ་འཇུག་རོགས།
༡༤༣
སྨིན་ལེགས་མ། ཉིད་ཀྱི་མཚར་སྡུག་ལྡན་པའི་མཛུབ་མོས་བདག་
གི་དངོས་པོ་དག་ལ་རེག་ཙ་ན། དེ་དག་གིས་རོལ་མོ་དང་འདྲ་བར་
འགྱུར་ཁུག་ལྡན་པའི་དབྱངས་སྙན་འབྱིན།
༡༤༤
ལོ་ཟླའི་འཁོར་སྐྱོད་ཁྲོད་ཞིག་རལ་དུ་གྱུར་ལ་ལང་ཚོར་གནས་
ཚང་བཅས་པའི་ཡིད་མུག་པའི་རྣམ་ཤེས་ཤིག་གིས། མཚན་གཞུང་དུ་
བདག་ལ་གླུ་དབྱངས་ལེན་ཞོར། ཁྱེད་ལ་དགའ་ཞེས་བརྗོད་བྱུང་།
༡༤༥
དམར་ལྷབ་ལྷབ་ཏུ་འབར་གྱིན་པའི་མེ་ལྕེ་དེས། བདག་ལ་ཉེན་
བརྡ་ཞིག་གཏོང་གིན་འདུག་པས།
བདག་ཐལ་བའི་འོག་ཏུ་སྦས་ཤིང་འཆི་ལ་ཉེ་བའི་མེ་སྟག་ལས་སྐྱོབས་རོགས།
༡༤༦
མཐའ་ཡས་པའི་ནམ་མཁའ་ན་བདག་ལ་སྐར་མ་ཡོད།
ཨ། འོན་ཀྱང་། བདག་གི་སྒྲོན་མེ་ཆུང་ཆུང་དེ་ད་དུང་རང་ཁྱིམ་དུ་བསྒྲོན་མེད།
༡༤༧
ཤི་ཟིན་པའི་ཐ་སྙད་ཀྱི་ཐལ་བས་ཁྱེད་ལ་འཁྱུད་པར་བྱེད་དུས།
ཁྱེད་ཀྱིས་ལྷིང་འཇགས་ཀྱི་གཙང་བོར་རང་གི་རྣམ་ཤེས་དེ་འཁྲུད་རོགས།
༡༤༨
ཚེ་སྲོག་གི་ཁྲོད་དུ་བཞག་པའི་སྟོང་ཆ་རེ་རེ་ནས་སྐྱོ་ལྷང་ལྷང་གི་
འཆི་བའི་རོལ་དབྱངས་མཆེད་འོང་།
༡༤༩
ཞོགས་པར་འཇིག་རྟེན་གྱིས་ཁོའི་འོད་ཀྱི་སེམས་པའི་སྒོ་མོ་ཕྱེ་
བྱུང༌།
ཕྱིར་བུད་དང་། བདག་གི་སྙིང་ཆུང་དམར་བོ། ཁྱེད་ཀྱི་ལྷད་མེད་
བརྩེ་བ་དེ་བསྣམས་ཏེ་ཕེབས་དང་། སེམས་པ་དང་བརྩེ་བ་འཕྲད་གྱུར་ཅིག
༡༥༠
འོད་ལམ་ལམ་གྱི་ལྗང་ལོ་དང་བསྡོངས་ཏེ་བདག་གི་བསམ་
གཞིག་འོད་དུ་འཚེར།
ཉི་འོད་དེ་དང་ཕྲད་པས་བདག་གི་སེམས་པས་སྙན་འཇེབས་ཀྱི་གླུ་
ཆུང་དབྱངས་སུ་བཀུག
བདག་གི་ཚེ་སྲོག་གིས་འཇིག་རྟེན་གྱི་བྱ་བཞག་ཡོད་ཚད་ལ་
དགའ་བ་སྒོམ་བཞིན་སྔོ་སང་གི་ནམ་མཁའ་ནས་འཕྱོ་ཞིང་དུས་ཀྱི་
སྨག་རུམ་དུ་གཡོ།
༡༥༡
དཀོན་མཆོག་གི་རླབས་ཆེན་གྱི་མཐུ་སྟོབས་ནི་བསིལ་རླུང་གི་
རྒྱུད་ལ་མཆིས་པ་ལས།
དྲག་ཆར་དང་རླུང་འཚུབ་ཀྱི་ཁྲོད་དུ་མེད་དོ།།
༡༥༢
འདི་ནི་མཚན་མོའི་རྨི་ལམ་ཞིག་སྟེ། རྨི་ལམ་འདིའི་ཁྲོད་དུ་ཡོད་
ཚད་ཕྱོགས་སུ་བཀྲམ་ཡོད་ལ། ཡོད་ཚད་ཀྱིས་བདག་ལ་གཉའ་གནོན་
བྱས།
བདག་སྐྱ་རེངས་དང་བསྡོངས་ནས་རྨོངས་གཉིད་ལས་སད་ཚེ།
རང་དབང་གི་ཉི་འོད་དང་འགྲོགས་ནས་ཡོད་ཚད་ཁྱེད་ཀྱི་སྟེང་དུ་བསྡུ་ངེས།
༡༥༣
ནུབ་རིའི་ཕག་ཏུ་དལ་གྱིས་བཞུད་ཀྱིན་པའི་རྟ་བདུན་དབང་བོས།
སུ་ཞིག་གིས་བདག་གི་འགན་འཁྲི་ཕྲག་པར་འཁུར་རམ།ཞེས་པར།
ས་ཆེན་གྱི་སྒྲོན་མེས། བདག་གི་སྦྱིན་བདག་ལགས། ལས་འགན་
དེ་སྒྲུབ་པར་བདག་གིས་རང་ནུས་གང་ཡོད་འདོན་ངེས། ཞེས་ལན་བཏབ།
༡༥༤
མེ་ཏོག་གི་མཛེས་པ་ནི་མེ་ཏོག་གི་འདབ་མ་འཐོག་མཁན་ཁྱོད་
ཀྱིས་ནམ་ཡང་ཕྱོགས་གཅིག་ཏུ་བསྡུ་མི་ནུས།
༡༥༥
གཉིད་དུ་ཡུར་བའི་བྱེའུ་དེ་རང་གི་ཚང་མལ་གྱིས་འཛིན་པར་བྱེད་པ་ལྟར།
ལྷིང་འཇགས་ཀྱིས་ཉིད་ཀྱི་འབོད་སྐད་འཁྱེར་ངེས།
༡༥༦
སྐྱེས་ཆེན་ནི་ཉམ་ཐག་དང་འགྲོགས་པར་ཞེད་སྣང་མེད།
ཁེར་རྐྱང་དུ་ལྷག་པ་ནི་དཀྱུས་མའོ། །
༡༥༧
མཚན་མོས་ཁུ་སིམ་པའི་མེ་ཏོག་བཞད་པར་བྱེད་ལ།
ཐུགས་རྗེའི་ལེགས་གསོལ་གྱི་བྱ་དགའ་ལེན་པའི་གོ་སྐབས་དེ་ཉི་མར་སྦྱིན།
༡༥༨
སྟོབས་ཤུགས་ཀྱིས་དྲིན་ཅན་ལ་དྲིན་གཟོ་མི་བྱེད་པ་དེ་ནི་དྲིན་
ཅན་གྱི་ནོར་འཆུག་ཅིག་ལ་ལྟ།
༡༥༩
ང་ཚོས་རང་ཉིད་ཀྱི་ཆ་ཚང་བའི་རང་བཞིན་ལ་དགའ་བ་སྐྱེ་བའི་
སྐབས་སུ།
ད་གཟོད་རང་ཉིད་ཀྱི་འབྲས་བུ་དང་ཁ་གྱེས་འགྲོ།
༡༦༠
ཆར་ཐིགས་ཀྱིས་ས་ཆེན་ལ་མཆུ་དག་སྦྱོར་གྱིན་སྐད་དམའ་མོས།
མ་ཡུམ་ལགས་ང་ཚོ་ནི་ཁྱེད་ཀྱི་ས་དྲན་པའི་བྱིས་པ་དེ་ཡིན་ལ། ད་ལྟ་
ནམ་མཁའ་ནས་ཁྱེད་ཀྱི་གམ་དུ་ལོག་པ་ཡིན། ཞེས་བརྗོད།
༡༦༡
སྡོམ་དྲས་ཡིན་མདོག་མདོག་གིས་ཟིལ་བ་འཛིན་པར་བརྩམས་
མོད།འོན་ཀྱང་ཁོས་བཟུང་བཟུང་ནས་ཟིན་པ་ནི་སྦྲང་མ་ནག་པོའོ། །
༡༦༢
སྙིང་སྡུག་ལགས། ཁྱེད་རང་གིས་ལག་ཏུ་སྡུག་བསྔལ་གྱི་སྒྲོན་མེ་
ཐོགས་ནས་ཡོང་སྐབས། བདག་གིས་ཁྱེད་ཀྱི་ངོ་གདོང་མཐོང་བྱུང་ལ་
ཁྱེད་རང་ནི་བདག་གི་བདེ་སྐྱིད་ཅིག་ཏུ་སེམས།
༡༦༣
འབུ་མེ་འཁྱེར་གྱིས་ནམ་མཁའི་སྐར་མ་ལ་བཤད་རྒྱུར། རིག་པ་
སྨྲ་བས་བརྗོད་ན་ཁྱེད་ཀྱི་འོད་གསལ་དེ་ནམ་ཞིག་གི་ཚེ་ཡལ་འགྲོ་ཟེར།
ཞེས་པར།ནམ་མཁའི་སྐར་མས་ཁོ་ལ་ལན་མ་བྱིན།
༡༦༤
དགོང་ཕྱི་དྲོའི་གྲིབ་ཆེན་གུག་དུས་སུ། སྐྱ་རེངས་ཀྱི་འདབ་ཆགས་
ཚོགས་ནི། བདག་གི་ཁུ་སིམ་གྱི་གནས་མལ་དུ་འཁོར་བྱུང་།
༡༦༥
ངང་བའི་ཁྱུ་ཚོགས་མཁའ་དབྱིངས་སུ་སྐྱོད་པ་བཞིན། བདག་
སེམས་ཀྱི་ནམ་མཁའ་ལ་བསམ་གཞིག་གིས་ལྡིང་སྐོར་བརྒྱབ་བྱུང་།
བདག་གིས་ཐོས་འཛིན་དུ་ལྷང་ལྷང་དུ་སྒྲོག་འོང་བ་ནི་ཁོང་ཚོའི་གཤོག་སྒྲའོ།།
༡༦༦
ཆུ་ཡུར་ནི་འདི་ལྟར་སེམས་རྒྱུར་དགའ་སྟེ། གཙང་བོ་གནས་པ་ནི་
ཁོ་ལ་ཆུ་ཡི་མཐུན་རྐྱེན་མཁོ་སྤྲོད་བྱེད་ཆེད་ཁོ་ན་ཡིན་པར་སྙམ།
༡༦༧
འཇིག་རྟེན་གྱིས་རང་གི་ན་ཟུག་དང་ལྷན་དུ་བདག་གི་རྣམ་ཤེས་
ལ་འོ་སྦྱོར་བྱེད་ཅིང་། དེ་ལ་སྙན་ངག་གིས་དྲིན་གཟོ་བྱེད་པར་སྐུལ།
༡༦༨
བདག་ལ་གཉའ་གནོན་བྱེད་མཁན་དེ་ནི་ཡང་སྙིང་འདོད་འདུན
དྲག་པོས་ཕྱི་རོལ་ཀྱི་འཇིག་རྟེན་དུ་འགྲོ་བར་འབད་ཀྱིན་པའི་བདག་གི་
རྣམ་ཤེས་ཡིན་ནམ།
ཡང་ན་བདག་སེམས་ཀྱི་ཕོ་བྲང་གི་སྒོ་གླེགས་རྡུང་བཞིན་པའི་
འཇིག་རྟེན་གྱི་རྣམ་ཤེས་རེད།
༡༦༩
རང་ཉིད་ཀྱི་ངག་ཚིག་གིས་རང་ཉིད་གསོ་ཞིང་འཚར་ལོངས་བྱེད་
མཁན་དེ་ནི་བསམ་བློའོ།།
༡༧༠
བདག་གིས་རང་སེམས་ཀྱི་སྣོད་ཆས་ཁུ་སིམ་པའི་དུས་ཀྱི་ཆུ་བོར་
སྦངས་པས།དེ་ཉིད་བརྩེ་དུང་གི་བདུད་རྩིས་བལྟམས།
༡༧༡
ཁྱེད་ནི་ལས་དོན་ཞིག་སྒྲུབ་ཀྱིན་པའམ་ཡང་ན་རང་གར་བསྡད་
ཡོད་པ་དེ་ཡིན་ན།
ཁྱེད་ཀྱིས་ད་ནི་ང་ཚོས་བྱ་བ་ཞིག་བསྒྲུབ་ན་བཟང་ཞེས་བཤད་
དགོས་པའི་དུས་ལ་བསླེབས་པ་དང་རྙོག་དྲའི་མགོ་ཚུགས་པ་ཡིན།
༡༧༢
མིང་མེད་མེ་ཏོག་ཉི་དགའི་གཉེན་དུ་གཏོགས་པ་ལ། མེ་ཏོག་ཉི་
དགའ་ངོ་ཚས་བཟི་བར་གྱུར་པས། རྟ་བདུན་དབང་བོ་མཁའ་དབྱིངས་
ནས་དལ་གྱིས་བཞུད་ཅིང་འཛུམ་ཆུང་ཞིག་གྲོལ་ཞོར། མེ་ཏོག་ཉི་
དགར། བདག་གི་སྙིང་ནོར་ལགས། ཁྱེད་རང་བདེ་མོ་ཡིན་ནམ་ཞེས
འཚམས་འདྲི་གནང་།
༡༧༣
བདག་གིས་རང་ཉིད་ཀྱི་གོམ་ཁ་རིང་མོ་རང་ཉིད་ཀྱི་རྒྱབ་ཕྱོགས་
སུ་སྤོས་པ་ན།
སུ་ཞིག་གིས་བདག་ལ་ལས་དབང་བཞིན་མདུན་དུ་སྐྱོད་པའི་
སྐུལ་འདེད་བྱེད་དམ།
“སུ་ཞིག་གིས་བདག་ལ་ལས་དབང་བཞིན་མདུན་དུ་སྐྱོད་པའི་
སྐུལ་འདེད་བྱེད་དམ།”
“དེ་ནི་རང་ཉིད་ཀྱི་རྒྱབ་ཕྱོགས་སུ་གོམ་ཁ་རིང་མོ་དལ་གྱིས་སྤོ་
བཞིན་པའི་རང་ཉིད་ལས་མ་འདས་སོ། །”
༡༧༤
གཙང་བོའི་ཆུ་ཕོར་ལྟམ་པར་བྱེད་པའི་སྤྲིན་ཚོགས་ཀྱིས།
རང་ཉིད་རྒྱང་རིང་རི་བོའི་ཕག་ཏུ་སྦ་བར་བྱེད།
༡༧༥
བདག་གིས་ཆུ་བུམ་ཁུར་ཏེ་མདུན་དུ་སྐྱོད་པའི་ལམ་བར་དུ།
ཆུ་དེ་ལས་ས་རུ་བྱོ་བས་རང་ཁྱིམ་དུ་འབྱོར་ཚེ་ཧ་ཅང་ཉུང་ངུ་ཞིག
ལས་མ་ལྷག
༡༧༦
སྣོད་ཀྱི་ནང་གི་ཆུ་ནི་འོད་ཆེམ་ཆེམ།
དེ་བཞིན་གནས་ལུགས་ཆུང་ངུ་གསལ་ལྷང་ལྷང་།
རྒྱ་མཚོའི་ནང་གི་ཆུ་ནི་ནག་ཡོར་ཡོར།
དེ་བཞིན་གནས་ལུགས་ཆེན་པོ་ལྷིང་ཞིང་འཇགས།
༡༧༧
ཁྱེད་ཀྱི་འཛུམ་མདངས་ནི་ཁྱེད་རང་ཉིད་ཀྱི་ལྡུམ་རའི་ཁྲོད་ཀྱི་མེ
ཏོག་ཡིན་ལ། ཁྱེད་ཀྱི་སྨྲ་བརྗོད་ནི་ཁྱེད་རང་ཉིད་ཀྱི་རི་བོའི་ཚོམ་གྱི་
གསོམ་ཤིང་གི་ཤུག་སྒྲ་ཡིན། འོན་ཀྱང་ཁྱེད་ཀྱི་སེམས་ནི་ང་ཚོ་ཀུན་
གྱིས་ཤེས་པའི་བུད་མེད་དེ་ཡིན།
༡༧༨
བདག་གིས་ལེགས་སྐྱེས་ཆུང་ངུ་དག་རང་ཉིད་དགའ་སའི་མི་དག་
ལ་བསྐྱུར་བ་ལས། རླབས་ཆེ་བའི་ལེགས་སྐྱེས་དག་ནི་ཀུན་གྱི་ཆེད་དུ་
བསྐྱུར་ཡོད།
སྐྱེས་མ་ལགས། ཁྱེད་ཀྱི་མིག་ཆུའི་མཚོ་མོ་ནི། མཐའ་ཡས་པའི་
རྒྱ་མཚོ་ཡིས། སའི་གོ་ལའི་མཐའ་ནས་བསྐོར་བ་བཞིན། རྒྱ་ཆེ་བའི་
འཇིག་རྟེན་འདིའི།སེམས་པ་དམར་བོའི་མུ་ཁྱུད་དུ་འཁྱིལ།
༡༨༠
ཉི་ཟེར་གྱིས་འཛུམ་ཆུང་གྲོལ་གྱིན་བདག་ལ་འཚམས་འདྲི་གནང་
ལ༑ སྐྱོ་གདུང་གིས་མནར་བའི་ཉི་ཟེར་གྱི་སྲིང་མོ་སྟེ། ཆར་བས། བདག་
ལ་སྙིང་གཏམ་བརྗོད།
༡༨༡
བདག་གི་ཉིན་མོའི་མེ་ཏོག་གིས་དྲན་འཛིན་གྱི་མེ་ལོང་ལས་ཡལ་
ཟིན་པའི་འདབ་མ་དག་ས་རུ་གཏོར་བར། ས་སྲོད་ཀྱི་དུས་སུ་དེ་དག་
དྲན་རྟེན་གྱི་འབྲས་བུར་གྱུར།
༡༨༢
བདག་ནི་སྨག་རུམ་ཁྲོད་དུ་ཁུ་སིམ་མེར་གནས་པའི་ལམ་བུ་ཞིག
དང་འདྲ་བར། བདག་གིས་ཕྱིར་དྲན་གྱི་གོམ་སྒྲ་ལ་ཉན་བཞིན་ཡོད།
༡༨༣
ས་སྲོད་ཀྱི་ནམ་མཁའ་ནི་བདག་ལ་མཚོན་ན་སྒེའུ་ཁུང་ཞིག་
གམ། མར་མེ་རྐང་གཅིག ཡང་ན་ས་སྲོད་ཀྱི་ལྟག་རྒྱབ་ཏུ་ཅི་ཞིག་ལ་རེ་
སྒུག་བྱེད་པའི་གློག་སྒྲོན་ཞིག་དང་འདྲའོ། །
༡༨༤
དོན་བཟང་སྒྲུབ་པར་བྲེལ་དྲག་པའི་མི་དེར་དུས་ཚོད་བཙལ་ནས་
མི་བཟང་བྱེད་ཁོམ་མེད།
༡༨༥
བདག་ནི་སྟོན་ཁའི་སྤྲིན་པ་སྟེ། བདག་ལ་ཆར་ཆུས་སྟོང་། འོན་
ཀྱང༌། བདག་གི་ཕུན་ཚོགས་ཀྱིས་འབྲས་ཞིང་ཡོངས་སུ་བལྟམས་ཡོད།
༡༨༦
ཁོང་ཚོས་ཞེ་སྡང་གི་མཚོན་ཆས་ཚེ་སྲོག་གི་རྒྱུད་སྐུད་བཅད་
པར། མི་རྣམས་ཀྱིས་བསྔགས་བརྗོད་ཀྱི་མེ་ཏོག་གཏོར་མོད། འོན་
ཀྱང་། དཀོན་མཆོག་ནི་ངོ་གནོང་སྟེ་རང་ཉིད་ཀྱི་ཕྱིར་དྲན་དག་བྲེལ་
འཚུབ་ངང་རྩྭ་ལྗང་ཕག་ཏུ་སྦ་དགོས་བྱུང་།
༡༨༧
རྐང་མཛུབ་ནི་འདས་ཟིན་པ་སྤངས་པའི་ལག་མཛུབ་དེའོ། །
༡༨༨
མུན་ནག་ནི་འོད་སྣང་གི་ཕྱོགས་སུ་སྐྱོད་མོད། འོན་ཀྱང་ལོང་བ་
ནི་འཆི་བའི་ཕྱོགས་སུ་འགྲོ།
༡༨༩
གཅེས་ཉར་བྱེད་པའི་ཁྱུས་འཇིག་རྟེན་གྱིས་རང་གི་གོ་གནས་
འཕྲོག་པར་དོགས་ཟོན་བྱེད།
༡༩༠
བདག་གི་སེམས་པ་ཡ། རང་ཉིད་ཀྱི་ས་རྡུལ་དེ་གནམ་ལ་མ་
བསླངས་པར།ཞི་ལྷོད་ངང་གནས་དང་།འཇིག་རྟེན་གྱིས་རང་ལམ་རང་
གིས་བཙལ་ཏེ་ཁྱེད་ཀྱི་ཕྱོགས་སུ་ལོག་ངེས།
༡༩༡
གཞུས་མདའ་མོ་མ་འཕངས་གོང་ཤུབ་བུར་བརྗོད་པར། ཁྱེད་ཀྱི་
རང་དབང་ནི་བདག་གི་རང་དབང་ཡིན་ཞེས་ཟེར།
༡༩༢
སྐྱེས་མ་ལགས། ཁྱེད་ཀྱི་དགོད་སྒྲའི་ཁྲོད་དུ་ཚེ་སྲོག་གི་རྦས་ཆུའི་
དབྱངས་རྟ་སྦྲེལ་ཡོད།
༡༩༣
གཏན་ཚིགས་ཀྱིས་ཕྱུག་པའི་བློ་དེ་ནི། སུ་ཡིས་སྤྱད་ན་དེ་ཡི་ལག་
པར་རྨ་ཁ་བཟོ་བའི་རྣོ་ངར་ལྡན་པའི་སྤུ་གྲི་ཞིག་དང་འདྲའོ། །
༡༩༤
དཀོན་མཆོག་ནི་རང་སྟེང་གི་རྒྱུ་སྐར་གྱི་འོད་མདངས་ལས་མིའི་
ཞུ་མར་གྱི་འོད་སྣང་ལ་དུང་ངོ་། །
༡༩༥
འཛམ་གླིང་ནི་མཛེས་སྡུག་གི་རོལ་དབྱངས་ཀྱིས་བཏུལ་བའི་རླུང་
འཚུབ་ཅིག་གོ།
༡༩༦
ནུབ་ཁའི་མཚམས་སྤྲིན་གྱིས་ཉི་མར། ཁྱེད་ཀྱི་འོ་སྦྱོར་ནི་བདག་
སེམས་སུ་རིན་ཆེན་གསེར་གྱི་རྒྱན་ཆས་བལྟམས་པའི་སྒམ་ཆུང་ཞིག་
དང་གཉིས་སུ་མ་མཆིས། ཞེས་བརྗོད།
༡༩༧
དམ་དུ་འཁྱུད་ན་ཁྱེད་ཀྱིས་བདག་ནི་གསོད་སྲིད་ལ། རྒྱང་དུ་
བཀྱེད་ན་ཁྱེད་ཀྱིས་བདག་ནི་བདག་ཏུ་འཛིན་སྲིད།
༡༩༨
བདག་གི་འདས་ཟིན་པའི་གཞོན་དུས་ཀྱི་རྨི་ལམ་དག་གི་འབོད་
སྒྲ་དང་འདྲ་བར།ཙིར་ཙིར་ཟེར་བའི་འབུ་ཆ་ག་བའི་སྐད་དང་ཤག་ཤག་
ཅེས་པའི་ཆར་བའི་སྒྲ་གཉིས་མཚན་སྨག་དང་འགྲོགས་ཏེ་བདག་གི་
སྒྲ་འཛིན་གྱི་ནང་རོལ་ཏུ་འཛུལ་བྱུང་།
༡༩༩
མེ་ཏོག་གིས་སྐར་ཚོགས་བོར་ཟིན་པའི་ཞོགས་གསར་གྱི་ནམ་
མཁའ་ལ།བདག་གི་ཟིལ་བ་བོར་སོང་ཞེས་སྡུག་གཏམ་བཤད།
༢༠༠
མེ་རུ་སྦར་བའི་ཤིང་དུམ་གྱིས་མེ་ལྕེ་དྲག་ཏུ་མཆེད་ཀྱིན།“འདི་ནི་
ང་ཡི་མེ་ཏོག་ཡིན་འདི་ནི་ང་ཡི་འཆི་བ་ཡིན།”ཞེས་བརྗོད།
༢༠༡
དུག་སྦྲང་གིས་ཁྱིམ་མཚེས་སྦྲང་མའི་སྦྲང་རྩི་གསོག་བྱེད་ཆུང་
འདུག་སྙམ། ཁོའི་ཁྱིམ་མཚེས་ཀྱིས་ཁོ་རང་ལ་དེ་ལས་ཆུང་བའི་ཚང་
ཞིག་བཅའ་བར་བསྐུལ།
༢༠༢
གཙང་འགྲམ་གྱིས་གཙང་བོར་བརྗོད་པར།“བདག་གིས་ཉིད་ཀྱི་
རླབས་རྒྱུན་འཛིན་པར་མི་ནུས་ཀྱང་ཁྱེད་ཀྱི་ཞབས་རྗེས་དེ་བདག་གི་
སེམས་སུ་ཉར་ཆོག”
༢༠༣
འཇིག་རྟེན་ཀུན་གྱི་ལྷིང་འཇགས་ནི་ས་གཞི་ཆུང་ངུ་འདིའི་འུར་
ཟིང་དང་ལྷན་དུ་ཡོངས་སུ་རུབ།
༢༠༤
གླུ་སྐད་ཀྱིས་མཁའ་དབྱིངས་སུ་འབྱམས་ཀླས་པ་ཚོར་ཞིང་
རི་མོས་ས་སྟེང་དུ་འབྱམས་ཀླས་པ་ཚོར། སྙན་ངག་གིས་ནི་མཁའ་
དབྱིངས་དང་ས་སྟེང་གཉིས་སུ་དེ་ཉིད་ཚོར། རྒྱུ་མཚན་ནི་སྙན་ངག་གི་
ཚིག་འབྲུ་རེ་རེར་བགྲོད་ཤེས་ཀྱི་ནང་དོན་དང་འཕུར་ནུས་ཀྱི་གདངས་
དབྱངས་མངའ་བས་སོ།།
༢༠༥
ཉི་མ་ནུབ་ཕྱོགས་སུ་བཞུད་དུས་ཤར་ཕྱོགས་ཀྱི་ཞོགས་པས་
འཇམ་ཐིང་ངེར་ཁོའི་མདུན་དུ་འགྲེངས་ནས་ཡོད།
༢༠༦
བདག་གིས་རང་ཉིད་ཀྱི་འཇིག་རྟེན་དུ་རང་ཉིད་ནོར་འཁྲུལ་ངང་
འཇུག་ཅིང་ཁོས་ཕྱིར་འཁོར་ནས་བདག་ལ་རྒོལ་བ་བྱེད་དུ་མ་འཇུག་
རོགས།
༢༠༧
བདག་གིས་བསྟོད་བསྔགས་ལ་སེམས་ཀྱི་ཟབ་ས་ནས་རེ་སྒུག་
བྱས་པས། དེས་བདག་ངོ་ཚར་གཏད།
༢༠༨
བདག་གི་སོས་དལ་གྱི་མཁའ་དབུགས་སུ་འུར་ཟིང་གི་ལྷགས་
རླུང་མི་ལྡང་བར་ས་སྲོད་ཀྱི་མཚོ་འགྲམ་བཞིན་ལྷིང་འཇགས་ངང་
གནས་སུ་འཇུག་རོགས།
༢༠༩
སྨན་ཤར་ལགས། ཁྱེད་ཀྱི་བབས་ཆགས་ཀྱི་གཤིས་ཀ་དེས། མཚོ་
མོའི་གཡུ་མདངས་དང༌། ཟབ་ཅིང་མཛེས་པའི་བདེན་པ་དེ་ཉིད་དལ་
གྱིས་ཕྱི་རུ་མངོན་བྱུང་།
༢༡༠
མཆོག་གྱུར་ནི་ནམ་ཡང་ཆིག་རྐྱང་དུ་ཡོང་མི་སྲིད་དེ། དེ་ནི་ཀུན་
འདུས་ཀྱི་རམ་འདེགས་ཤིག་ལས་བྱུང་བས་སོ། །
༢༡༡
ལྷ་ཡི་ཕྱག་གཡས་ནི་བྱམས་བརྩེས་ཕྱུག་ཀྱང་གཡོན་པ་ནི་
འཇིགས་སུ་རུང་བ་ཞིག་གོ།
༢༡༢
བདག་གི་ས་སྲོད་ནི་རྒྱུས་མེད་ཀྱི་ནགས་གསེབ་ལས་མཆེད་ཅིང་།
དེས་བདག་གི་ཐོ་རངས་ཀྱི་རྒྱུ་སྐར་ཚོགས་ལ་གོ་བར་དཀའ་བའི་སྐད་
བརྡ་ཞིག་འཆད་ཡོང་།
༢༡༣
མཚན་གྱི་སྨག་རུམ་ནི་ཁུག་མ་ཞིག་ཡིན་ན། དེ་ལས་འཕྱུར་འོང་
བ་ནི་གསེར་མདོག་གི་ཐོ་རངས་ཡིན།
༢༡༤
ང་ཚོའི་ཧམ་སེམས་ཀྱིས་འཇའ་ཚོན་གྱི་ཁ་མདོག་དེ་མི་ཚེའི་སྨུག་
སྤྲིན་ཁོ་ནར་གཡར།
༢༡༥
ལྷས་མིའི་ལག་ཏུ་ཡོད་པའི་རང་གི་མེ་ཏོག་དེ་ཕྱིར་རང་ཉིད་ལ་
ལེགས་སྐྱེས་སུ་འབུལ་བར་བསྒུགས་ནས་ཡོད།
༢༡༦
བདག་གི་བསམ་གཞིག་སྐྱུར་མོས་བདག་ལ་ཁོའི་མིང་ཤོད་ཅེས་
བསྐུལ་བྱུང༌།
༢༡༧
འབྲས་བུའི་སྲི་ཞུ་ལ་རིན་ཐང་ཆེ་ཞིང་། མེ་ཏོག་གི་སྲི་ཞུ་ལ་
མཛེས་སྡུག་ལྡན། འོན་ཀྱང་ལོ་མ་ལ་རིན་ཐང་དང་མཛེས་སྡུག་མེད་
ཀྱང་། ཁོས་བློ་བརྟན་འགྱུར་མེད་ངང་རང་ཉིད་དམའ་ས་རུ་བཟུང་ནས་
གྲིབ་བསིལ་སྦྱིན་པར་བྱེད་པས། བདག་ལ་ལོ་མའི་སྲི་ཞུ་དེ་བསྒྲུབ་ཏུ་
འཇུག་རོགས།
༢༡༨
བདག་སེམས་གྲུ་གཟིངས་ལྟ་བུས། དར་ཆེན་རླུང་དང་བསྡེབས་
ནས་གྲིབ་བསིལ་ཅན་ཅན་གྱི་མཚོ་གླིང་དུ་ངེས་མེད་ཕྱོགས་ཀུན་ཆས།
༢༡༩
མི་སྒེར་རེ་ཟུང་ནི་གཏུམ་དྲག་ཅན་གྱི་སེམས་ཅན་ཞིག་ཡིན་
ཡང་། སྤྱིར་མིའི་རིགས་ནི་བྱམས་སེམས་ལྡན་པ་ཞིག་གོ།
༢༢༠
ཁྱེད་ཀྱིས་བདག་ཁྱེད་རང་གི་ཇ་ཕོར་བྱོས་དང་། བདག་གིས་རང་
ཉིད་ཀྱི་ཕུན་ཚོགས་ཁྱེད་ཉིད་ལ་ཇ་ཆང་གི་ཚུལ་དུ་འདྲེན་ཆོག
༢༢༡
དྲག་ཆར་དང་རླུང་འཚུབ་ནི་ལྷ་དང་ལྷ་མོ་གང་ཞིག་རང་ཉིད་ཀྱི་
བརྩེ་དུང་དག་མ་དེ་ས་ཆེན་གྱིས་དང་ལེན་མ་བྱས་པས་སྡུག་བསྔལ་
གྱིས་ངུ་འབོད་བྱེད་པ་དང་མཚུངས།
༢༢༢
འཆི་བ་ནི་གས་སྲུབས་ཤིག་མིན་པས་འཇིག་རྟེན་འདི་འཛད་མི་
སྲིད་དོ།།
༢༢༣
ཤོར་ཟིན་པའི་བརྩེ་དུང་གིས་འཚོ་བ་ལ་སྟོབས་འབྱོར་རྒྱས་པར་
བྱེད།
༢༢༤
བདག་གི་སྤུན་ཟླ་ལགས། ཁྱེད་ཀྱི་རླབས་ཆེན་གྱི་སེམས་པ
ནི༑ ཤར་ཕྱོགས་ཀྱི་ཉི་ཤར་དང་འགྲོགས་ཏེ། སྐྱ་རེངས་སུ་གངས་ཀྱིས་
བཀླུབས་པའི་ཁེར་རྐྱང་གི་རི་རྩེ་ཞིག་དང་འདྲ་བར་འོད་དུ་འཚེར།
༢༢༥
རྦབ་ཆུའི་རླབས་སྒྲ་དང་འདྲ་བའི་འཆི་བས། འཇམ་ཐིང་ཐིང་དུ་
གནས་པའི་ཆུ་མོ་དང་འདྲ་བའི་འཚོ་བར་སྤྲོ་དགའི་རྩེད་འཇོ་ལ་རོལ་
པའི་སྐུལ་སློང་བྱེད།
༢༢༦
དཀོན་མཆོག་ཡ། ཁྱེད་རང་མ་གཏོགས་ཡོད་ཚད་འཛོམས་ཡོད་
པའི་མི་དག་གིས། ཁྱེད་རང་མ་གཏོགས་ཅི་ཡང་མེད་པའི་མི་ལ་འཕྱ་
དགོད་བྱེད་ཀྱིན་འདུག
༢༢༧
ཚེ་སྲོག་གི་འགུལ་སྐྱོད་ཀྱི་དབྱངས་རྟ་རེ་རེ་ན་ངལ་གསོའི་ལེའུ་རེ་
ཡོད།
༢༢༨
རྡོག་པས་ས་སྒང་ལ་ས་རྡུལ་སློང་བ་ལས། ས་གཞིའི་འབྲས་བུ་འཐུ་
མི་ནུས་སོ།།
༢༢༩
ང་ཚོའི་མིང་ནི་མཚན་མོའི་མཚོ་རླབས་ཀྱི་འོད་དེ་ཡིན་ན་ཡུད་
ཙམ་འཕྲོས་རྗེས་ས་གཞིར་ཐོ་འགོད་ཀྱང་མི་བྱེད་པར་ཡལ་འགྲོ།
༢༣༠
ཁོ་ལ་ཚེར་མ་མཐོང་ཐུབ་པའི་སྤྱན་ཞིག་གནོངས་དང་ཁོས་ད་
གཟོད་རྒྱ་སེ་མེ་ཏོག་ཀྱང་རིག་ནུས།
༢༣༡
བྱ་ཡི་གཤོག་སྣེར་གསེར་བཏགས་ན་བྱ་དེ་ནམ་ཡང་མཁའ་
དབྱིངས་ནས་ལྡིང་སྐོར་བྱེད་ཐབས་བྲལ་ལོ། །
༢༣༢
ང་ཚོའི་ལུང་བའི་མེ་ཏོག་པདྨ་དེ་སྔར་བཞིན་དྲི་ཞིམ་ལྡན་པར་
ཆ་རྒྱུས་མེད་པའི་ཆུ་གླིང་འདིར་མིང་བྱང་གཞན་ཞིག་གི་འོག་འཛུམ་
དམུལ་དམུལ་བཞད།
༢༣༣
སེམས་ཀྱི་མཐོང་སྣང་ལ་བར་ཐག་ནི་གང་ལས་རིང་བར་སྣང་།
༢༣༤
རི་བོང་འཛིན་གྱིས་རང་ཉིད་ཀྱི་འོད་སྣང་གི་ཆ་མཐའ་ཡས་པའི་
ནམ་མཁར་སྦྱིན་ཞིང་གྲིབ་ནག་གི་ཆ་དེ་རང་ཉིད་ལ་འཇོག
༢༣༥
ཞོགས་པ་འདི་ཁ་སང་ཞེས་པའི་ཤི་ཟིན་པའི་མིང་བྱང་སྐམ་པོ་
དེའི་འོག་ནས་ཕྱིར་སློག་མི་བགྱི་བར། ཞོགས་པ་རེ་རེ་ནི་མིང་ཡང་
བཏགས་མེད་པའི་སྐྱེས་མ་ཐག་གི་བྱིས་པ་ཞིག་དང་འདྲ་བར་ཆེས་
ཐོག་མར་མཐོང་བའི་མཚར་སྣང་དང་སྤྲོ་སྣང་གིས་བསུ་རོགས།
༢༣༦
དུ་བས་ནི་རང་ཉིད་མེ་ཡི་སྤུན་མཆེད་ཡིན་ཞེས་ནམ་མཁར་ངོམ་
སོ་བྱེད་ཅིང་། ཐལ་བས་ནི་རང་ཉིད་མེ་ཡི་སྤུན་མཆེད་ཡིན་ཞེས་སའི་
གོ་ལར་ངོམ་སོ་བྱེད།
༢༣༧
ཆར་ཐིགས་ཀྱིས་མེ་ཏོག་མ་ལི་ཀར། བདག་ཁྱེད་ཀྱི་སེམས་སུ་
གཏན་དུ་ཉར་རོགས། ཞེས་ཤུབ་བུར་སྨྲས་པར། མེ་ཏོག་མ་ལིས་ནི། ཀྱེ་
མ་ཀྱེ་ཧུད། ཅེས་དབུགས་རིང་ཞིག་འཐེན་གྱིན་སར་འགྱེལ།
༢༣༨
སྡར་མའི་བློ། བདག་ནི་སྙན་པ་ཞིག་ཡིན་པས།བདག་ལ་འཇིགས་
མི་དགོས།
༢༣༩
མོག་ཅིང་ཁུ་སིམ་པའི་བདག་སེམས་ཀྱི་མཚན་མོར། སྐྱ་མདོག་
གི་ས་སྲོད་ཀྱི་འབོད་སྒྲ་དང་ཅིར་ཅིར་ཞེས་པའི་ཆ་ག་བའི་སྐད་གདངས་
ཀྱིས་ཡོངས་སུ་གཏམས།
༢༤༠
མེ་ཤུགས་འཕུར་མདའ། ཁྱེད་ཀྱིས་སྐར་མའི་ཚོགས་སུ་གཏོར་
བའི་ཁྱད་གསོད་དེ་ཉིད། ཕྱིར་འཁོར་ནས་ཁྱེད་ཀྱི་རྗེས་སུ་བསྙེགས་ཏེ་
སའི་གོ་ལར་བསླེབས།
༢༤༡
ཁྱེད་རང་གིས་བདག་ཉིན་མོའི་མི་ཚོགས་བརྒྱུད་དེ་ཁྲིད་ཅིང་
མཚན་མོའི་ཁེར་རྐྱང་ལ་བཅོལ། བདག་མཚན་མོའི་ལྷིང་འཇགས་
ཁྲོད་དུ་དོན་དེ་རྟོགས་རྒྱུར་སྒུག
༢༤༢
ང་ཚོའི་མི་ཚེ་ནི་རྒྱ་མཚོ་ཆེན་པོ་ཞིག་བརྒལ་བ་དང་འདྲ་ན།ང་ཚོ་
གུ་དོག་པའི་གྲུ་གཟིངས་གཅིག་ཏུ་འཕྲད་ཀྱང་། འཆི་དུས་སུ་ང་ཚོ་རྒྱ་
མཚོའི་ཕ་མཐར་བསླེབས་ཤིང་སོ་སོའི་འཇིག་རྟེན་དུ་བུད་འགྲོ།
༢༤༣
དྲང་བདེན་གྱི་གཙང་བོ་ཡང་ནོར་འཁྲུལ་གྱི་ཡུར་བུ་བརྒྱུད་དེ་
བཞུར་འོངས་པ་ཞིག་ཡིན།
༢༤༤
དེ་རིང་། བདག་སེམས་ཀྱིས་རང་ཁྱིམ་དྲན་བྱུང་། དུས་ཚོད་ཀྱི་
མཚོ་མོ་བརྒལ་བའི་སྤྲོ་སྐྱིད་ཀྱི་དུས་སྐབས་དེ་དྲན་བྱུང་།
༢༤༥
འདབ་ཆགས་ཀྱི་གླུ་སྐད་ནི་ས་ཆེན་གྱི་ལྡོག་འོད་དེ། སྐྱ་རེངས་ཀྱི་
བྲག་ཅ་ཞིག་གོ།
༢༤༦
ཞོགས་པའི་ཉི་ཟེར་གྱིས་མེ་ཏོག་ཁ་ཚར། ཁྱེད་ཀྱིས་བདག་ལ་འོ་
སྦྱོར་བྱེད་པ་དེས་ཁྱེད་ལ་སྤོབས་པ་སྟེར་རམ། ཞེས་དྲིས།
༢༤༧
མེ་ཏོག་ཆུང་ཆུང་གིས། ཉི་མ་ལགས། བདག་གིས་ཇི་ལྟར་ཁྱེད་ལ་
གླུ་དབྱངས་ལེན་ཞིང་མཆོད་འབུལ་བྱ་འོས། ཞེས་དྲིས་པར།ཉི་མ་ན་རེ།
ཁྱེད་ཀྱི་དྭངས་གཙང་དང་ལྷིང་འཇགས་ཀྱིས་ཆོག་ཅེས་ལན་བཏབ།
༢༤༨
མིའི་རིགས་དུད་འགྲོ་རུ་གྱུར་ན་དུད་འགྲོ་ལས་ཀྱང་གདུག་རྩུབ་ཆེ༑
༢༤༩
སྤྲིན་ནག་ལ་འོད་ཀྱིས་འོ་སྦྱོར་བྱེད་དུས་ནམ་མཁའི་མེ་ཏོག་ཏུ་
གྱུར།
༢༥༠
རྣོ་ངར་ལྡན་པའི་གྲི་ཁས་རང་གི་ཡུ་བར་རྣོ་དབལ་མི་འདུག་ཅེས་
འཕྱ་མི་རིགས་སོ།།
༢༥༡
མཚན་མོའི་ཁུ་སིམ་ནི་གཞི་རྒྱ་ཆེ་བའི་མར་མེ་ཞིག་དང་འདྲ་
བར་དགུ་ཚིགས་སྐྱ་མོའི་འོད་སྣང་དང་ལྷན་དུ་བསྒྲོན།
༢༥༢
འཆི་བ་ནི་མཚོ་ཆེན་གྱི་མཐའ་ཡས་པའི་གླུ་ངག་དང་མཚུངས་
ཤིང་། ཉིན་མཚན་ལྟོས་མེད་དུ་ཚེ་སྲོག་གི་གླིང་ཕྲན་ཕྱོགས་བཞིར་
མཆེད་ཅིང་གདའ།
༢༥༣
མེ་ཏོག་གི་འདབ་མ་དང་མཚུངས་པའི་རི་རྩེ་ཡིས་ཉི་འོད་བཞིབས་
པ་ན་དེ་མེ་ཏོག་ཅིག་དང་ཅིའི་མི་འདྲ།
༢༥༤
བདེན་དོན་གྱི་གནད་ལོག་པར་རྟོག་ཅིང་འཛོལ་བར་དཔྱད་ན་
བདེན་པ་ཡང་འཁྲུལ་བ་ཡིན།
༢༥༥
བདག་གི་སེམས་པ་ཡ། ཀོ་གྲུས་རང་གི་གཟི་བརྗིད་དེ་ཆུ་རླུང
ལས་འཚོལ་བ་བཞིན། ཁྱེད་ཀྱིས་ཀྱང་རང་ཉིད་ཀྱི་མཛེས་སྡུག་དེ་
འཇིག་རྟེན་གྱི་འཕེལ་འགྲིབ་ལས་འཚོལ་རོགས།
༢༥༦
མིག་གི་མཐོང་ཤུགས་ལ་ང་རྒྱལ་སྐྱེ་མཁན་ནི་མིག་ཤེལ་ཡིན་གྱི་
མིག་ནི་མ་ཡིན་ནོ། །
༢༥༧
བདག་ནི་རང་ཉིད་ཀྱི་འཇིག་རྟེན་ཆུང་ཆུང་འདི་རུ་འཚོ། བདག་
གིས་འདི་ཉིད་ཆེས་ཆུང་བའི་འཇིག་རྟེན་ཞིག་ཏུ་གཏོང་མི་ཕོད་པས།
ཁྱེད་ཀྱིས། བདག་ཁྱེད་རང་གི་འཇིག་རྟེན་དེར་ཁྲིད་དང་། བདག་སྤྲོ་
དགའི་ངང་རང་ཉིད་ཀྱི་ཡོད་ཚད་བློས་གཏོང་ཕོད་པའི་སྤོབས་པ་ཞིག་བསྩལ་རོགས།
༢༥༨
རྫུན་པ་ནི་དབང་ཤུགས་ལ་བརྟེན་ནས་ནམ་ཡང་བདེན་པར་
འགྱུར་མི་ནུས།
༢༥༩
བདག་གི་སེམས་པས་ལྗང་མདོག་གི་འཇིག་རྟེན་འདིའི་ཉི་མ་དྲོ་
བའི་ཉིན་མོ་འདི་ལ་བྱམས་བརྩེ་ཡིས་བྱིལ་བྱིལ་བྱེད་པར་འདོད་ཡོད།
༢༦༠
ལམ་འགྲམ་གྱི་རྩྭ་ཕྲན་ལགས། ནམ་མཁའི་རྒྱུ་སྐར་ལ་དུང་བར་
གྱིས་ཤིག ད་གཟོད་ཁྱེད་ཀྱི་རྨི་ལམ་དག་མེ་ཏོག་གི་ཟེའུ་འབྲུའི་ཁྲོད་
ནས་མངོན་འགྱུར་བྱེད་ཐུབ་ངེས།
༢༦༡
ཁྱེད་ཀྱི་གླུ་གཞས་དེ་རྣོ་དབལ་གྱི་རལ་གྲི་ཇི་བཞིན། ཐད་ཀར་
འུར་ཟིང་ཆེ་བའི་ཁྲོམ་གཞུང་གི་སྙིང་ཁ་ལ་སྣུན་རོགས།
༢༦༢
ཁྱེའུ་ཞིག་གི་མཛུབ་མོ་དང་འདྲ་བར་ལྡེམ་ལྡེམ་དུ་སྐྱོམ་པའི་སྡོང་
ལོས་བདག་གི་སེམས་པ་བསྒུལ་སོང་།
༢༦༣
མེ་ཏོག་ཆུང་ཆུང་ཞིག་གིས་ཕྱེ་ལེབ་འཕུར་སའི་ལམ་བུ་འཚོལ་
གྱིན་ས་རྡུལ་ཁྲོད་དུ་བསྡད།
༢༦༤
འཇིག་རྟེན་གྱི་གཞིས་ཁྱིམ་དྲོན་མོ་ལགས། བདག་ནི་ལམ་གྱི་
འཇིག་རྟེན་དུ་གནས། ད་ནི་མཚན་མོ་བསླེབས་བྱུང་བས། བདག་ལ་
ཁྱེད་ཀྱི་སེམས་པའི་སྒོ་མོ་དེ་ཕྱེས་ཤིག།
༢༦༥
བདག་གིས་ཁྱེད་ཀྱི་ཉིན་མོ་ངག་གི་དབྱངས་རྟར་རྒྱུས་ཡོད།
སྲོད་ཀྱི་དུས་སུ་ཡང་བདག་ལ་ཉིད་ཀྱི་སྒྲོན་མེ་འདེགས་ཀྱིན་དྲག་ཆར་
ཁྲོད་ཀྱི་ལམ་བུ་དེ་བརྒྱུད་དུ་འཇུག་རོགས།
༢༦༦
བདག་གི་སྙིང་སྡུག་ལགས། བདག་གིས་ཁྱེད་རང་འབོད་ས་ནི།
བདག་གི་གཞིས་ཁྱིམ་དྲོན་མོ་མ་ཡིན་པར། བདག་གི་རྫོགས་མཐའ་
བྲལ་བའི་ཁེར་རྐྱང་གི་འཇིག་རྟེན་དུ་ཡིན།
༢༦
གོམ་པའི་འདེགས་འཇོག་ཇི་བཞིན། སྐྱེ་བ་དང་འཆི་བ་གཉིས་
ཀྱང་ཚེ་སྲོག་ལ་ངོ་བོ་གཅིག་གིས་སྦྲེལ་ཡོད།
༢༦༨
བདག་གིས། མེ་ཏོག་དང་ཉི་འོད་ཀྱི་ཁྲོད་དུ་ཁྱེད་ཀྱིས་ཤུབ་བུར་
བརྗོད་པའི་ཁ་བརྡའི་གོ་དོན་བསླབས་ཤིང་། ན་ཟུག་དང་འཆི་བའི་ཁྲོད་
ནས་ཁྱེད་ཀྱི་ཚིག་དོན་རྟོགས་པར་བགྱིས།
༢༦༩
མཚན་མོའི་མེ་ཏོག་འོང་བ་འཕྱིས་སོང་བས། ཞོགས་པས་མོར་
མཆུ་སྦྱོར་བྱེད་དུས།མོ་འདར་སིག་རྒྱག་བཞིན་ཤུགས་རིང་ཞིག་འཐེན་
ཏེ་ས་རུ་ཟགས།
༢༧༠
བདག་གིས་གདོས་བཅས་ཐམས་ཅད་ཀྱི་སྡུག་བསྔལ་ཁྲོད་རྟག་
བརྟན་མ་ཡུམ་གྱི་ཆོ་ངེ་ཐོས་བྱུང་།
༢༧༡
ས་ཆེན་པོ་ལགས། བདག་ནི་ཁྱེད་ཀྱི་འགྲམ་དུ་འབྱོར་དུས་རྒྱུས་
མེད་ཀྱི་མི་ཞིག་ཡིན་ལ། ཁྱེད་ཀྱི་ཁྱིམ་དུ་སྡོད་སྐབས་སྐུ་མགྲོན་ཞིག་
ཡིན། ཁྱེད་ཀྱི་སྒོ་ནས་འཐོན་དུས་གྲོགས་པོ་ཞིག་ཡིན།
༢༧༢
ཉི་མ་ནུབ་རྗེས་སུ་ཉི་འོད་སྐར་ཚོགས་བཀྲ་བའི་མཁའ་དབྱིངས་
སུ་འཕྲོ་བ་བཞིན། བདག་ཕྱིན་རྗེས་བདག་གི་བསམ་བློ་ཁྱེད་ཀྱི་བསམ་
གཞིག་གི་མཁའ་དབྱིངས་སུ་བསུ་རོགས།
༢༧༣
ངལ་དུབ་གསོ་བའི་ས་སྲོད་ཀྱི་སྐར་འོད་དེ་བདག་སེམས་ལ་སྒྲོན་
རོགས། དེ་ནས་ཁུ་སིམ་སིམ་གྱི་མཚན་མོར་བདག་ལ་དུང་བ་བརྗོད་དུ་
འཇུག་རོགས།
༢༧༤
མ་ཡུམ་ལགས། བདག་ནི་མུན་ནག་ཁྲོད་ཀྱི་བྱིས་པ་དེ་ཡིན་ན།
བདག་གིས་མཚན་མོའི་ཉལ་གོས་ལས་ཁྱེད་ཀྱི་ཕྱོགས་སུ་ལག་ཟུང་སྲིང་།
༢༧༥
མ་ཡུམ་ལགས། ཉིན་མོའི་བྱ་གཞག་བགྱིས་ཟིན་པས། བདག
ཁྱེད་ཀྱི་དཔུང་བར་མགོ་བོ་བསྙེས་ཏེ་རྨི་ལམ་གྱི་ཞིང་ཁམས་སུ་རྫོངས་
རོགས།
༢༧༦
ལྷན་འཛོམས་ཀྱི་ཞུ་མར་ཡུན་རིང་འབར་རྗེས། དེ་ནི་གྱེས་བྲལ་གྱི་
སྐད་ཅིག་དེར་ཡལ་བར་གྱུར།
༢༧༧
འཇིག་རྟེན་ལགས། ཁྱེད་ཀྱི་ཁུ་སིམ་ཁྲོད་དུ་བདག་ལ་བརྗོད་པའི་
སྐད་ཆ་ཞིག་ཉར་རོགས། དེ་ནི་བདག་འཆི་དུས་སུ་ཁྱེད་ཀྱིས་བདག་
ལ་ང་ཁྱེད་ལ་དགའ་མྱོང་།'ཞེས་བརྗོད་རོགས།
༢༧༨
ང་ཚོ་འཇིག་རྟེན་ལ་དགའ་བའི་ཉིན་ད་གཟོད་ང་ཚོ་འཇིག་རྟེན་དུ་
འཚེ་ཡོད།
༢༧༩
འཆི་བ་ལ་རྟག་བརྟན་གྱི་མཚན་སྙན་ཡོད་ན། འཚོ་བ་ལ་ཡང་
རྟག་བརྟན་གྱི་བརྩེ་བ་ཡོད་དགོས།
༢༨༠
བདག་གིས་ཁྱེད་རང་མཐོང་བ་ནི། གཉིད་མ་སད་པའི་བྱིས་པ་
ཞིག་གིས་གསལ་ལ་མི་གསལ་བའི་སྐྱ་རེངས་ཀྱི་སྐྱ་མདངས་ཁྲོད་དུ་
རང་ཉིད་ཀྱི་ཨ་མ་མཐོང་བའི་མོད་ལ་དགའ་བའི་འཛུམ་ཆུང་ཞིག་
བཀྲོལ་རྗེས་ཡང་བསྐྱར་གཉིད་ཀྱི་ཞིང་ཁམས་སུ་ཆས་འགྲོ་བ་དང་
ཀུན་ནས་མཚུངས།
༢༨༡
བདག་ནི་ཡང་ནས་ཡང་དུ་ཤི་བ་ན་ཚེ་སྲོག་ལ་ཐོག་མཐའ་མེད
པ་རྟོགས།
༢༨༢
བདག་འཚང་ཁ་ཆེ་བའི་མི་ཚོགས་ཁྲོད་དུ་སྐྱོད་སྐབས། བདག་
གིས་བར་ཁྱམས་སུ་སྡོད་པའི་ཁྱེད་རང་གི་འཛུམ་མདངས་མཐོང་བྱུང་།
བདག་གིས་སེམས་ཀྱི་ཚོར་འདུ་ཡོད་ཚད་དབྱངས་སུ་གྱེར་པས། སྲང་
ལམ་གྱི་འུར་ཟིང་ཡོད་ཚད་དྲན་འཛིན་གྱི་མེ་ལོང་ལས་བོར།
༢༨༣
བརྩེ་བས་གཏམས་པའི་འཚོ་བ་ནི་བདུད་རྩིས་གང་བའི་ཆང་ཕོར་
དང་མཚུངས།
༢༨༤
ཁོ་ཚོས་ནི་རང་ཉིད་ཀྱི་མཆོད་ཁང་དུ་རང་ཉིད་ཀྱི་ཞུ་མར་སྒྲོན་
ཞིང་རང་ཉིད་ཀྱི་བརྗོད་ཚིག་དབྱངས་སུ་གྱེར།འོན་ཀྱང་། བྱ་ཡི་ཚོགས་
ཀྱིས་ཞོགས་པའི་ཉི་འོད་ཁྲོད་ནས་ཁྱེད་ཀྱི་མིང་གླུ་རུ་ལེན། དེ་ནི་ཁོང་
ཚོ་ལ་མཚོན་ན་ཁྱེད་ཀྱི་མིང་ནི་སྤྲོ་སྣང་གི་འོད་ཐིག་དེ་ཡིན།
༢༨༥
བདག་སེམས་གླུ་ཡིས་གཏམས་ཕྱིར་བདག་ཉིད་ཁྱེད་ཀྱི་སྙིང་
དབུས་ཀྱི་ཁུ་སིམ་པའི་འཇིག་རྟེན་དུ་ཁྲིད་རོགས།
ཡང་ན།
བདག་ཁྱེད་སེམས་ཀྱི་ཁུ་སིམ་པའི་དཀྱིལ་འཁོར་དུ་ཁྲིད་དེ་
བདག་གི་སེམས་པ་བདེ་སྐྱིད་ཀྱི་གླུ་ཡིས་ཁེངས་པར་གྱིས་ཤིག
༢༨༦
བདག་གི་དཀོན་མཆོག་ལགས། ཤོག་སྦག་གི་སིད་སྒྲ་དང་འདྲ་
བའི་འུར་ཟིང་གི་འཇིག་རྟེན་ཞིག་འདེམ་མཁན་ཚོར་དེ་ཉིད་དུ་འཚོ་
རུ་ཆུག བདག་སེམས་ཀྱི་འདོད་འདུན་ནི་ཁྱེད་ཉིད་སྐར་ཚོགས་ཁོ་ན་
ཡིན།
༢༨༧
བརྩེ་དུང་གི་ན་ཟུག་གིས་ཅལ་སྒྲ་མེད་པའི་མཚོ་མོ་ཞིག་དང་འདྲ་
བར་བདག་སེམས་ཀྱི་གྲུ་ཟུར་རེ་རེ་ནས་སྐྱོ་གླུ་ལེན་ཞིང་། བརྩེ་དུང་གི་
བདེ་སྐྱིད་ཀྱིས་ནགས་ཁྲོད་ཀྱི་འདབ་ཆགས་ཇི་བཞིན་བདག་སེམས་
ཀྱི་མཁའ་དབྱིངས་སུ་བརྩེ་གླུའི་དབྱངས་རྟ་ངག་ཏུ་གྱེར།
༢༨༨
རང་ཉིད་ཀྱི་འདོད་མོས་ལྟར་ཁྱེད་ཀྱིས་འོད་སྒྲོན་དེ་གཟིམས་ཤིག
བདག་གིས་ཁྱེད་ཀྱི་མུན་པའི་ཆ་རྟོགས་ཤིང་དེ་ཉིད་ལ་དགའ་མོས་བྱེད་
ངེས།
༢༨༩
ཉིན་མཇུག་ཏུ་བདག་ཁྱེད་ཀྱི་མདུན་དུ་ལང་སྐབས། ཁྱེད་ཀྱིས་
བདག་སེམས་ལ་རྨ་ཁ་ཡོད་པ་མཐོང་བ་མ་ཟད་བདག་ལ་དེ་ཉིད་གསོ་
བྱེད་ཀྱི་ནུས་པ་ལྡན་པ་ཡང་རྟོགས་ངེས།
༢༩༠
ཉིན་ཞིག བདག་གིས་ཁྱེད་ལ་འཇིག་རྟེན་གཞན་ཞིག་གི་ཉི་ཤར་
ཁྲོད་ནས་གླུ་དབྱངས་ལེན་ཆོག དེ་ནི་བདག་གིས་ཁྱེད་རང་སྔོན་ཆད་
ཅིག་ལ་སའི་གོ་ལའི་སྟེང་གི་མིའི་རིགས་ཀྱི་བརྩེ་བ་ལས་མཐོང་མྱོང་
བས་སོ།།
༢༩༡
བདག་གི་ཉིན་མོ་གཞན་དག་ལས་ལོང་ལོང་དུ་འཁོར་འོངས་པའི་
སྤྲིན་པའི་ཚོགས་ཀྱིས། ད་བར་ཆར་བའི་དངོས་གྲུབ་མི་སྩོལ་ལ་རླུང་
འཚུབ་ཀྱི་སྔོན་ནས་ཀྱང་མི་བསུ། འོན་ཀྱང་དེ་དག་གིས་བདག་གི་ཉི་
ནུབ་ཀྱི་མཁའ་དབྱིངས་སུ་ཁ་མདོག་བཀྲ་བར་བྱས།
༢༩༢
བདེན་པས་རང་ཉིད་ལ་རྒོལ་ལན་སྤྲོད་ལ། དྲག་ཆར་གྱི་འབབ་
ཤུགས་མཐོར་འདེགས་སུ་བཏང་བས། དྲག་ཆར་གྱིས་བདེན་པའི་ས་
བོན་ས་གཞིར་གཏོར།
༢༩༣
མདང་དགོང་གི་དྲག་ཆར་གྱིས་ཞོགས་པ་འདི་ལ་ཞི་བདེ་ཡི་ཅོད་
པན་གཡོགས།
༢༩༤
བདེན་པ་ནི་ཆེས་མཐའ་མཇུག་གི་སྡོམ་ཚིག་ལས་མཆེད་ཅིང་
སྡོམ་ཚིག་དེ་ལས་སླར་ཡང་བདེན་པ་ཞིག་འཁྲུང་ངེས།
༢༩༥
རང་གི་མཚན་སྙན་གྱི་འོད་སྣང་དེ་བདེན་པའི་འོད་སྣང་ལས་མི་
འདའ་བའི་གང་ཟག་དེ་ནི་བསོད་ནམས་ཅན་ཡིན།
༢༩༦
སྙིང་སྡུག་ཁྱེད་ཀྱི་མིང་ནས་ཐོས་ཙ་ན། བདག་གི་སེམས་ཀྱི་སྐྱོ་བ་
ཡོངས་སངས་ཤིང་། སེམས་ཁམས་སྤྲོ་སྐྱིདཉི་མས་ཀུན་ཏུ་གཏམས། དེ་
ནི་ཞོགས་པར་ཉི་མ་འཆར་དུས་སུ། རབ་རིབ་ན་བུན་མ་ལུས་ཡལ་
དང་མཚུངས།
༢༩༧
འཇམ་ཅག་ཅག་གི་མཚན་མོ་ལ་མ་ཡུམ་གྱི་མཛེས་པ་མངའ་
ཞིང་། འུར་ཟིང་གི་ཉིན་མོ་ལ་བྱིས་པའི་མཛེས་པ་དེ་མངའ་འོ། །
༢༩༨
མི་རྣམས་ཀྱིས་འཛུམ་ཆུང་སྟོན་དུས་འཇིག་རྟེན་གྱིས་ཁོ་ལ་
དགའ་ཞིང་། མི་རྣམས་ཀྱིས་ཧབ་ཆ་རྒྱག་དུས་འཇིག་རྟེན་ཁོ་ལ་ཞེད།
༢༩༩
དཀོན་མཆོག་གིས་མི་རྣམས་ཀྱིས་རང་གི་རྣམ་དཔྱོད་ཁྲོད་ནས་
སླར་ཡང་བྱིས་དུས་རྙེད་པར་རེ་སྒུག་བྱས།
༣༠༠
བདག་ལ་འཇིག་རྟེན་འདི་ནི་ཉིད་ཀྱི་བརྩེ་བའི་གཟུགས་རིས་སུ་
གྲུབ་ཀྱིན་པའི་ཚོར་སྣང་སྐྲུན་རོགས། དེ་ནས་བདག་གི་བརྩེ་བས་ཀྱང་
དེ་ལ་རམ་འདེགས་བྱ་ངེས།
༣༠༡
ཁྱེད་ཀྱི་འོད་སྣང་དེས་ནམ་ཡང་དཔྱིད་དཔལ་གྱི་མེ་ཏོག་ལ་
དོགས་ཟོན་མི་བྱེད་པར་བདག་གི་ཡིད་ཀྱི་དགུན་ཁར་འཛུམ་དམུལ་
དམུལ་གྱིས་འཕྲོས་བྱུང་
༣༠༢
དཀོན་མཆོག་གི་བརྩེ་བས་མཐའ་ཡོད་ལ་འོ་སྦྱོར་བྱེད་ཅིང་། མི་
ཡི་བརྩེ་བས་མཐའ་མེད་ལ་འོ་སྦྱོར་བྱེད།
༣༠༣
ཁྱེད་རང་སྐྱེ་ཆད་སྔོ་སྡུག་གི་བྱེ་ཐང་བརྒྱུད་དེ་དངོས་གྲུབ་ཀྱི་འདོད་
འཇོའི་གནས་སུ་འབྱོར།
༣༠༤
ལྷ་ཡིས་ངག་བསྡམས་པ་ནི་མི་ཡི་བསམ་བློའི་མྱུ་གུར་སྨྲ་བརྗོད་
ཀྱི་འབྲས་བུ་སྨིན་ཆེད་ཡིན།
༣༠༥
རྟག་བརྟན་གྱི་འགྲུལ་བཞུད་པ། བདག་གི་གླུ་སྐད་ཁྲོད་ནས་ཁྱེད་
ཀྱི་ཉམ་དམའ་བའི་རྐང་རྗེས་དེ་འཚོལ་རོགས།
༣༠༦
ང་ཡིས་ཁྱེད་ལ་འཕྱ་དམོད་བྱེད་དུ་མ་འཇུག ཡབ་ཆེན་ལགས།
ཁྱེད་ཀྱིས་བྱིས་པ་དག་གི་ལུས་སྟེང་ནས་ཉིད་ཀྱི་གཟི་བརྗིད་དེ་མངོན་
པར་བྱེད་རོགས།
༣༠༧
འདི་ནི་སྤྲོ་སྣང་དབེན་པའི་ཉིན་མོ་ཞིག་སྟེ། སྨིན་མ་བསྡུས་པའི་
སྤྲིན་པའི་ཐུ་འོག་གི་འོད་སྣང་དེ་ནི་ཉེས་ཆད་ཕོག་པའི་བྱིས་པ་ཞིག་
མིག་ཆུའི་ཐིགས་པ་རེ་རེ་སྐྱོ་ཉམས་ཀྱིས་ཁེངས་པའི་མཁུར་ཚོས་ལས་
ཟག་བཞིན་པ་དང་འདྲ་ཞིང་། རླུང་བུའི་ངུ་སྐད་ནི་རྨ་ཁ་བཟོས་པའི་
འཇིག་རྟེན་ཞིག་གི་ངུ་འབོད་དང་མཚུངས། འོན་ཀྱང་། བདག་གིས་
རང་ཉིད་རང་གི་གྲོགས་ལ་ཐུག་འཕྲད་དུ་སྐྱོད་ཀྱིན་པ་ཤེས།
༣༠༨
དོ་ནུབ་ཏ་ལའི་ལོ་འདབ་གཡོ་ཞིང་ལྡེམ་ལ་མཚོ་རླབས་དྲག་ཏུ་
འཕྱུར།
དྲག་ཏུ་འཕར་ལྡིང་བྱེད་ཀྱིན་པའི་འཇིག་རྟེན་གྱི་སྙིང་ཆུང་དམར་
པོ་དང་འདྲ་བའི་ཉ་གང་ཟླ་བ་ཡ། ཆ་རྒྱུས་མེད་པའི་མཁའ་དབྱིངས་
གང་ཞིག་ནས་ཁྱེད་ཀྱིས་ཁུ་སིམ་སིམ་གྱི་བརྩེ་དུང་གི་ན་ཟུག་དེ་ཁྱེར་
ནས་ཡོང་ངམ།
༣༠༩
འོད་ཟེར་གྱི་གླིང་ཕྲན་ཞིག་ཏུ་སྐར་ཆེན་ཞིག་འོད་ཆེམ་ཆེམ་དུ་
འཚེར་བའི་གནས་དེ་ནི་བདག་གི་རྨི་ལམ་གྱི་ཞིང་ཁམས་ཏེ། བདག་
དེ་རུ་སྐྱེ་ཞིང་གནས་དེའི་སོས་དལ་གྱི་འཚོ་བའི་བར་གསེང་ནས། སྟོན་
ཀའི་ཉི་ཟེར་གྱིས་ཁྱབ་པའི་འབྲས་ཞིང་དུ་འབྲས་ཀྱིས་གཏམས་པ་ཇི་
བཞིན། བདག་གི་མི་ཚེ་ཡི་བྱ་གཞག་ཀུན་གྱི་གྲུབ་འབྲས་སྨིན་པར་
གྱུར།
༣༡༠
ཆར་བའི་ཁྲོད་ཀྱི་གཤིན་སའི་དྲི་མ་ནི་ཉམ་ཆུང་ལ་གྲག་འགུལ་
དབེན་པའི་མི་ཚོགས་ཀྱི་ས་ནས་ཐོན་པའི་བསྟོད་པའི་གླུ་སྐད་ཆེན་པོ་
ཞིག་དང་འདྲའོ། །
༣༡༡
བརྩེ་དུང་གིས་ནམ་ཡང་འབོར་མི་སྲིད་པ་ནི་ང་ཚོས་བདེན་དོན་
བདེན་དོན་དུ་དང་ལེན་མི་བྱེད་པའི་དོན་དངོས་དེའོ། །
༣༡༢
ང་ཚོས་ཉིན་ཞིག་རྟོགས་ངེས་པའི་དོན་དག་ཅིག་ནི། ང་ཚོའི་རྣམ་
ཤེས་ཀྱི་ཐོབ་བྱ་དག་ནི་དེ་ཉིད་ཀྱི་གཟུགས་སུ་ཐིམ་ཡོད་པས་འཆི་བས་
ནམ་ཡང་དེ་དག་འཕྲོག་མི་ནུས་པ་དེའོ། །
༣༡༣
ལྷས་བདག་གི་འདས་ཟིན་པའི་ལོ་ཟླའི་ཁྲོད་ཀྱི་མེ་ཏོག་དག
གསོན་པོར་བདག་གཉེར་བྱས་ཤིང་། ས་སྲོད་ཀྱི་མུན་པ་རབ་རིབ་ཏུ་
འཐིབ་དུས་སུ། ཁོས་དེ་དག་ཕྱག་ཏུ་བསྣམས་ནས་བདག་གི་སར་
ཕེབས་བྱུང་།
༣༡༤
བདག་གི་སློབ་དཔོན་ལགས། བདག་གི་མི་ཚེའི་རྒྱུད་སྐུད་ཀུན་
སྙོམ་སྒྲིག་བྱས་ཚེ། ཉིད་ཀྱི་ཕྱག་མཛུབ་ཀྱིས་དེར་རེག་ཐེངས་རེ་རེར་
བརྩེ་བའི་རོལ་དབྱངས་དབྱུང་ངེས།
༣༡༥
བདག་གི་དཀོན་མཆོག་ལགས། བདག་ངེས་དོན་གྱིས་གསོན་དུ་
འཇུག་རོགས། དེ་ལྟར་ན་འཆི་བའང་ང་ལ་མཚོན་ན་ངེས་དོན་ཡིན།
༣༡༦
མིའི་རིགས་ཀྱི་ལོ་རྒྱུས་ཀྱིས་བརྙས་བཅོས་ཐེབས་པའི་མི་དག
རྒྱལ་བར་འགྱུར་བའི་དུས་ལ་བཟོད་བསྲན་གྱིས་སྒུག་ཡོད།
༣༡༧
དུས་སྐབས་འདིར་བདག་གིས་ཁྱེད་ཀྱི་མིག་མདངས་རང་ཉིད་
ཀྱི་སྙིང་ཁར་བབས་པ་ཚོར་བྱུང་། དེ་ནི་ཞོགས་པའི་ཉི་འོད་ཁྲོད་ཀྱི་ཁུ་
སིམ་དེ་བརྔས་ཟིན་པའི་ཁེར་རྐྱང་གི་རྣང་མའི་སྟེང་དུ་བབས་པ་དང་
ཀུན་ནས་མཚུངས་སོ། །
༣༡༨
རྒྱ་མཚོའི་རླབས་རྒྱུན་ཆལ་ཆིལ་དུ་འཁྲིགས་པའི་ཁྲོད་དུ་བདག་
གིས་གླུ་དབྱངས་ལེན་པའི་གླིང་ཕྲན་ཞིག་ལ་རེ་སྨོན་བྱེད་ཀྱིན་ཡོད།
༣༡༩
མཚན་མོའི་དབྱངས་རྟའི་དབུ་ཁྱུད་ནི་ཉི་ནུབ་ཀྱི་གླུ་གཞས་ཁྲོད་
ནས་མགོ་བརྩམས་པ་ཡིན་ལ། དེ་ནི་ཁོས་དཔེ་ཟླར་འགོད་དཀའ་བའི་
མུན་ནག་ལ་ཕུལ་བའི་བརྗིད་ཉམས་ལྡན་པའི་བསྟོད་གླུ་ཡིན།
༣༢༠
སྙན་གྲགས་ནི་དོན་གྱིས་སྟོང་བའི་རྨི་ལམ་གྱི་མྱ་ངམ་ཐང་ཞིག་
སྟེ༑ བདག་ནི་སྙན་གྲགས་ཀྱི་རྩེར་སོན་ཡང་དེར་བདེ་སྐྱིད་ཀྱི་གཞིས་
ཁྱིམ་མ་རྙེད་པས། བདག་གི་ལམ་སྟོན་པ་ལགས། བདག་ལ་སྣེ་ཁྲིད་
མཛོད་ཅིག འོད་སྣང་དེ་མ་ཡལ་གོང་། བདག་ལྷིང་འཇགས་ཀྱི་ལུང་
གཞུང་དེར་འཁྲིད་རོགས། དེ་ནི་བདག་གིས་མི་ཚེ་ཧྲིལ་བོར་འབད་
པས་བསྒྲུབས་པའི་གྲུབ་འབྲས་དག་གསེར་དང་འདྲ་བའི་ཤེས་རབ་ཀྱི་
ངོ་བོར་སྨིན་ས་དེ་ཡིན།
༣༢༡
མག་མོག་གི་ས་སྲོད་ཁྲོད་དུ་གདོས་བཅས་ཐམས་ཅད་རབ་རིབ་
ཏུ་གྱུར་ཏེ། ལྷ་ཁང་གི་རྩེ་ཐོག་ལས་རྩ་བ་ནི་སྨག་རུམ་གྱིས་བསྟིམས་
ཤིང་།
ལྗོན་ཤིང་གི་རྩེ་མོ་ལས་རྩ་བ་ནི་སྣག་རྫོབ་ཀྱིས་སྒྲིབ་པ་བཞིན་མི་
སྣང་བར་གྱུར།
བདག་གིས་མུན་ཁྲོད་ནས་སང་ཞོགས་ལ་བསྒུག་ངེས་ལ། སང་
ཞོགས་ཀྱི་ཉི་ཟེར་དང་འགྲོགས་ནས་བདག་གཉིད་ལས་སད་དུས་
བདག་གིས་ཁྱེད་ཀྱི་གྲོང་ཁྱེར་ལ་བལྟ་ངེས།
༣༢༢
བདག་ནི་སྡུག་བསྔལ་གྱི་རྒྱ་མཚོ་བརྒལ་ཞིང་རེ་ཆད་ཀྱི་མྱ་ངམ་
ཐང་བརྒྱུད་དེ་འཆི་བའི་བྲོ་བ་ལ་རོ་མྱོང་བྱས་མྱོང་མཁན་ཞིག་ཡིན་
པས། རང་ཉིད་རླབས་ཆེན་གྱི་འཇིག་རྟེན་འདི་རུ་གསོན་པར་དགའ་བ་
སྒོམ་བཞིན་ཡོད།
༣༢༣
བདག་གི་མི་ཚེའི་ནང་དུ་ལྷིང་འཇགས་དང་ལྷད་མེད་ཀྱིས་སྟོང་
བའི་རྗེས་ཤུལ་འགའ་ཡོད། དེ་དག་ནི་བདག་གི་བྲེལ་ཟིང་ཆེ་བའི་ཉིན་
མོ་དག་གི་སྤྲོ་སྣང་དང་གསོན་ཤུགས་དབྱུང་སའི་རང་དབང་གི་མཁའ་
དབྱིངས་དེ་ཡིན།
༣༢༤
འདས་ཟིན་པའི་ལོ་ཟླའི་ཁྲོད་ནས་བསྒྲུབས་མ་ཚར་བའི་དོན་དག་
དུ་མ། ཁྱེད་ཚོས་བདག་གི་ལྟག་རྒྱབ་ནས་འཐེན་ཏེ་བདག་གི་འཆི་བ་
ལ་འོ་རྒྱལ་མི་བཟོ་བར་བདེ་བར་ཐོངས་ཤིག
༣༢༥
སྐད་ཆ་འདི་བདག་གི་ཆེས་མཐའ་མཇུག་གི་སྐད་ཆ་རུ་བྱོས་ཤིག།
དེ་ནི་བདག་ཁྱེད་ཀྱི་བརྩེ་བ་ལ་ཡིད་ཆེས་ཡོད་ཅེས་པ་དེའོ། །

ཁག་གསུམ་པ། ཟླ་གསར་གྱི་ལེའུ།

ཟླ་གསར་གྱི་འཇིག་རྟེན་ཆུང་ཆུང་དུ་ཕྲུ་གུ་ནི་འཆིང་བ་ཐམས་
ཅད་ལས་བཀྲོལ་བའི་རང་དབང་གི་རྒྱལ་སྲས་དེ་ཡིན།
གཞིས་ཁྱིམ།
སེར་སྣ་ཅན་གྱི་རྒྱུ་བདག་ཅིག་དང་འདྲ་བར་དགོང་ཁའི་ཉི་མར་
ཆེས་མཐའ་མཇུག་གི་གསེར་མདོག་བཀྲ་བའི་འོད་ཟེར་དེ་སྦེད་པར་
བྲེལ་དུས། བདག་གཅིག་པུར་ཞིང་ཁ་འཕྲེད་ཀྱིས་བཅད་པའི་ལམ་བུ་
དེར་བསྐྱོད་ཀྱིན་ཡོད།
ཉི་མའི་འོད་མདངས་ནི་མུན་པ་དང་སྟོན་ཏོག་ཡོངས་སུ་སྨིན་ཡང་
ཡུགས་སར་བུད་པའི་ཁུ་སིམ་གྱི་ཞིང་ཁ་དེའི་གཏིང་རོལ་ཏུ་བྱིང་།
གློ་བུར་དུ་བུ་ཆུང་ཞིག་གིས་སྐད་ཅོར་བརྒྱབ་སྟེ་བར་སྣང་འབིག་
གྲབས་བྱས། ཁོང་གི་སྐད་ཅོར་དེས་སྣང་དུ་མེད་པའི་མུན་པའི་གླིང་དེ་
འཕྲེད་ཀྱིས་བཅད་དེ་ཆེས་མཐའ་མའི་རྐང་རྗེས་དེ་འཇམ་ཐིང་ཐིང་གི་
ས་སྲོད་ལ་བཞག
ཁོའི་གཞིས་ཁྱིམ་ནི་སྙིགས་ཞིང་ཞིག་གི་མཐའ་རུ་གནས་ཤིང་།
དེ་ནི་བུར་ཤིང་དང་། ངང་ལག་གི་སྡོང་བོ། དེ་བཞིན་ཤིང་བེ་ཏ་དང་ཏ་ལ་
སོགས་ཤིང་རིགས་སྣ་ཚོགས་ཀྱི་གྲིབ་བསིལ་གྱི་ལྟག་རྒྱབ་རེད།
སྐར་འོད་འོག་ཏུ་ཁེར་རྐྱང་གི་འགྲུལ་བཞུད་བྱེད་ཀྱིན་པའི་བདག་
གནས་དེ་རུ་ཡུད་ཙམ་བསྡད་པས། བདག་གིས་མཐོང་བ་ནི་མདུན་
ཕྱོགས་སུ་ཕྱག་ཟུང་བརྐྱངས་ཤིང་མོག་མོག་ཏུ་གྱུར་པའི་སའི་གོ་ལ་
སྟེ་ས་ཆེན་གྱི་བདག་མོ་རེད། མོའི་མཐའ་ནས་སྐོར་བ་ནི་བཟོ་བཀོད་
ལེགས་པའི་གཞིས་ཁྱིམ་དག་རེད་ལ། གཞིས་ཁྱིམ་རེ་རེར་ཁྱིམ་ཆས་
ཀྱིས་ལེགས་པར་བརྒྱན་ཞིང་ལྷག་པར་དུ་ཨ་མའི་བྱམས་བརྩེ་དང་
ས་སྲོད་ཀྱི་ཞུ་མར་སོགས་ཀྱིས་མཛེས་པར་བྱས་ཡོད་པས། དེ་དག་གི་
རྒྱབ་ལྗོངས་དང་རིན་ཐང་ཅི་ཡང་མི་རྟོགས་པའི་གཞོན་སྐྱེས་ཚོ་དགའ་
སྤྲོའི་དཔལ་གྱིས་བཟི།

བྱིས་པའི་ལམ་བུ།

གལ་ཏེ་བྱིས་པ་རང་འཐད་ན་ཁོ་རང་སྐབས་འདིར་མཁའ་རུ་
འཕུར་ཀྱང་ནུས། ཁོ་རང་ང་ཚོ་དང་ཁ་མི་འབྲལ་བ་ལ་གནས་ལུགས་
མེད་པ་ག་ལ་ཡིན། ཁོ་རང་ཨ་མའི་བྲང་ལ་མགོ་བོ་བསྙེ་རྒྱུར་དགའ་
ཞིང་།ཇ་ཡུན་ཙམ་ལ་ཡང་ཨ་མ་མ་མཐོང་བར་འདུག་མི་བཟོད།
བྱིས་པས་རྣམ་དཔྱོད་ཀྱིས་ཕྱུག་པའི་སྐད་ཆ་སྣ་ཚོགས་ཤེས་མོད།
འོན་ཀྱང་དེ་དག་གི་གོ་དོན་རྟོགས་མཁན་ནི་འཇིག་རྟེན་ན་ཤིན་ཏུ་ཉུང༌།
ཁོས་བསྒྲུབ་འདོད་པའི་དོན་དག་ཅིག་ཡོད་པ་ནི། ཨ་མའི་ངག་
ལས་སྐད་ཆ་བསླབ་པ་དེ་ཡིན། རྒྱུ་མཚན་དེར་བརྟེན་ཁོ་ནི་ཕར་བལྟས་
ཚོད་ཀྱིས་ལྷད་མེད་པ་ཞིག་ཏུ་སྣང་།
བྱིས་པ་ལ་གསེར་དང་མུ་ཏིག་རི་ལྟར་སྤུངས་པ་མངའ་མོད། འོན་
ཀྱང་ཁོ་རང་འཇིག་རྟེན་འདིར་སྤྲང་བོ་ཞིག་དང་འདྲ་བར་ཡོང་། ཁོ་རང་
དེ་ལྟར་བརྫུས་ཏེ་ཐོན་པར་རྒྱུ་མཚན་མེད་པ་ཞིག་གང་ནས་ཡིན། ཆུང་
ལ་སྙིང་དུ་སྡུག་ཅིང་གཅེར་བུར་བུད་པའི་སློང་མོ་བ་འདིས་རང་ཉིད་
སྐྱབས་མེད་མགོན་མེད་ཅིག་ཡིན་ཁུལ་བྱེད།
དེ་ལྟར་བྱས་ན་ད་གཟོད་ཁོས་རང་གི་ཨ་མའི་བརྩེ་བའི་རྒྱུ་ནོར་
དེ་སློང་ཆོག ཟླ་གསར་གྱི་འཇིག་རྟེན་ཆུང་ཆུང་དུ་ཕྲུ་གུ་ནི་འཆིང་བ
ཐམས་ཅད་ལས་བཀྲོལ་བའི་རང་དབང་གི་རྒྱལ་སྲས་དེ་ཡིན།
ཁོས་རང་གི་རང་དབང་དོར་དོན་ལ་རྒྱུ་མཚན་མེད་པ་ག་ལ་
ཡིན། དེ་ནི་ཨ་མའི་སེམས་ཀྱི་གྲུ་ཟུར་དུ་འཛད་མཐའ་མེད་པའི་སྤྲོ་
བ་བསྐུངས་ཡོད་པ་ཁོས་ཤེས་ཡོད། ཨ་མའི་བརྩེ་བའི་ཕྱག་ཟུང་གིས་
དམ་དུ་འཐམ་པའི་ཚོར་བ་དེ་ནི་རང་དབང་གི་བདེ་བ་ལས་ལྡབ་འགྱུར་
ལྷག་པ་ཡིན། ཕྲུ་གུ་ནི་ཕུན་སུམ་ཚོགས་པའི་བྱིན་རླབས་ཀྱི་ཞིང་དུ་
གནས་ཡོད་པས་ཁོས་ཇི་ལྟར་ངུ་དགོས་མི་ཤེས་མོད། འོན་ཀྱང་ཁོས་
ད་རུང་མིག་ཆུ་གཏོང་པ་བདམ། དེ་ལ་རྒྱུ་མཚན་ཡོད་དེ། ཁོས་རང་གི་
སྙིང་དུ་སྡུག་པའི་ངོ་གདོང་དུ་བཞད་པའི་འཛུམ་ཆུང་དེ་སྤྱད་དེ་ཨ་མའི་
སེམས་ཀྱི་འདོད་འདུན་རྔུབ་པར་བྱེད་ཅིང་། ཁོ་དོན་དག་ཙག་ཙིག་
གིས་རྐྱེན་བྱས་ཏེ་ངུ་བ་དེས་སྙིང་རྗེ་དང་བརྩེ་བ་གཉིས་གཞི་གཅིག་ཏུ་
སྦྲེལ་ཏེ་ལྡབ་འགྱུར་གྱིས་ཟབ་ཏུ་བཏང་།

མཉམ་པར་མི་འཇོག་པའི་སྲོལ་རྒྱུན་གྱི་བྱེད་སྒོ།

ཨ། སུ་ཞིག་གིས་སྟོད་ཐུང་ཆུང་ངུ་དེའི་སྟེང་དུ་ཚོས་མདོག་བྱུགས་
སོང་། བདག་གི་བྱིས་པ། སུ་ཞིག་གིས་ཁྱེད་ཀྱི་འཇམ་མཉེན་གྱི་རྐང་
ལག་ལ་ཚོས་མདོག་དམར་བོའི་སྟོད་ཐུང་དེ་གཡོགས་སོང་། ཁྱེད་རང་
སྔ་མོ་ནས་འཁྱར་འཁྱོར་གྱི་གོམ་སྟབས་ཀྱིས་སྒོ་རའི་ནང་དུ་རྩེད་མོ་
རྩེ་རུ་རྒྱུག་འོང་། འོན་ཀྱང་། སུ་ཞིག་གིས་སྨད་ཤམ་ཐུང་ངུ་དེའི་སྟེང་དུ་
ཚོས་མདོག་བྱུགས་སོང་། བདག་གི་བྱིས་པ།
དོན་དག་ཅི་ཞིག་གིས་ཁྱེད་རང་དགོད་དུ་བཅུག བདག་གི་ཚེ་
སྲོག་གི་ཐེའུ་ཆུང་ཆུང་།
སྒོ་ཐེམ་དུ་འགྲེངས་པའི་ཁྱོད་ལ་ཨ་མས་འཛུམ་དམུལ་དམུལ་ལྟ་
བཞིན། ཕྱག་ཟུང་གིས་ཐལ་མོ་རྡེབ་ཅིང་ཕྱག་གདུབ་ཀྱིས་སིལ་སྒྲ་སྒྲོག
ཁྱེད་ཀྱིས་རྫི་བོ་ཆུང་ཆུང་ཞིག་དང་འདྲ་བར་སྨྱུག་མའི་དབྱུག་པ་ཆུང་
ངུ་དེ་བཟུང་ནས་ཞབས་བྲོ་འཁྲབ། འོན་ཀྱང་། བདག་གི་ཚེ་སྲོག་གི་
ཐེའུ་ཆུང་ཆུང་། སུ་ཞིག་གིས་ཁྱོད་རང་དགོད་དུ་བཅུག ཨ།སློང་མོ་བ།
ལག་ཟུང་ཨ་མའི་དབུ་ལ་འཐམ་གྱིན། ཁྱེད་ཀྱིས་ཅི་ཞིག་སློང་བཞིན་ཡོད།
ཨ། ངོམ་པ་མེད་པའི་སེམས་པ། བདག་གིས་འཇིག་རྟེན་འདི་ནམ་
མཁའ་ནས་འཐོགས་པའི་སིལ་ཏོག་ཅིག་དང་འདྲ་བར་ཁྱེད་ཀྱི་རྒྱ་སེ
མེ་ཏོག་ལྟ་བུའི་ལག་མཐིལ་དུ་འཇོག་དགོས་སམ།
ཨ།སློང་མོ་བ། ཁྱེད་ཀྱིས་ཅི་ཞིག་སློང་བཞིན་ཡོད།
རླུང་བུས་དགའ་སྤྲོའི་ངང་ཁྱེད་ཀྱི་རྐང་གདུབ་ཀྱི་སིལ་སྒྲ་དེ་རྒྱང་
རིང་ལ་ཁྱེར།
ཉི་མས་འཛུམ་མདངས་དམུལ་གྱིན་ཁྱེད་ཀྱི་སྡུག་རུས་ལ་ལྟ་ལ།
ཁྱེད་རང་ཨ་མའི་དཔུང་བར་གཉིད་དུ་ཡུར་དུས་ནམ་མཁས་ཁྱེད་རང་
མིག་གིས་འཚོ་ཞིང་།
ཞོགས་པ་ནི་རྐང་འཇབ་ལག་འཇབ་ཀྱིས་ཁྱེད་ཀྱི་མལ་ཁྲིའི་
འགྲམ་དུ་འོངས་ཏེ་ཁྱེད་ཀྱི་མིག་ཟུང་ལ་འོ་བྱས།
རླུང་བུས་དགའ་སྤྲོའི་ངང་ཁྱེད་ཀྱི་རྐང་གདུབ་ཀྱི་སིལ་སྒྲ་རྒྱང་རིང་
ལ་ཁྱེར། རྨི་ལམ་གྱི་ལྷ་མོའི་འཁོར་ནི་སྐྱ་མདའ་དང་བསྡོངས་ཏེ་མཁའ་
དབྱིངས་ནས་ཁྱེད་ཀྱི་ཕྱོགས་སུ་ཁ་བའི་འདབ་མ་བཞིན་འབབ་ཀྱིན་འདུག
འཇིག་རྟེན་གྱི་མ་མས་ཁྱེད་རང་བརྒྱུད་དེ་ཁྱེད་ཀྱི་ཨ་མའི་སེམས་
ནང་དུ་འདུག་སྟེགས་ཉར། རང་ཉིད་ཀྱི་རོལ་དབྱངས་སྐར་མའི་ཚོགས་
ལ་འཁྲོལ་བའི་མི་དེ་ནི་ཁྱེད་ཀྱི་སྒེའུ་ཁུང་འགྲམ་དུ་གླིང་བུ་བཟུང་ནས་
བསྡད་ཡོད།
རྨི་ལམ་གྱི་ལྷ་མོའི་འཁོར་ནི་སྐྱ་མདའ་དང་བསྡོངས་ཏེ་མཁའ་
དབྱིངས་ནས་ཁྱེད་ཀྱི་ཕྱོགས་སུ་ཁ་བའི་འདབ་མ་བཞིན་འབབ་ཀྱིན་འདུག

གཉིད་རྐུ་མཁན།

ཕྲུ་གུའི་མིག་ཟུང་ལས་གཉིད་རྐུ་མཁན་དེ་སུ། དེ་བདག་གིས་ངེས་
པར་དུ་ཤེས་དགོས།
ཨ་མ་ནི་ཉེ་འགྲམ་གྱི་གྲོང་གསེབ་ཀྱི་རྒྱབ་ཕྱོགས་སུ་ཆུ་ཟོམ་ཁུར་
ནས་ཆུ་ལེན་དུ་ཆས་སོང་། དེ་ཉིན་གུང་གི་དུས་ཡིན་པས་བྱིས་པ་དག་
གི་རྩེད་འཇོ་ལ་རོལ་པའི་དུས་ཡོལ་ཟིན། རྫི་བོ་ཆུང་ཆུང་དེ་ཤིང་ནྱ་གྲོ་
དའི་གྲིབ་བསིལ་འོག་ནས་གཉིད་དུ་ཡུར། ཁྲུང་ཁྲུང་གི་ཚོགས་ཤིང་
ཨ་མྲའི་འགྲམ་གྱི་འདམ་རྫབ་ཏུ་སྐྱོ་ཉམས་དང་བཅས་ཁུ་སིམ་སིམ་དུ་
བསྡད།
སུ་ཞིག་གིས་བྱིས་པའི་མིག་ཟུང་ལས་གཉིད་བརྐུས་སོང་། ངས་
ངེས་པར་དུ་ཤེས་དགོས། ཨ་མས་ཆུ་ཟོམ་ཁུར་ནས་ཉེ་འཁོར་གྱི་གྲོང་
གསེབ་ལ་ཆུ་ལེན་དུ་བུད་སོང་།
འདི་ནི་ཉིན་གུང་གི་དུས་དེ། བྱིས་པ་དག་རྩེད་འཇོ་ལ་རོལ་པའི་
དུས་ཡོལ་ཟིན་ལ།རྫིང་བུའི་ནང་གི་ངང་བ་དག་དལ་ཅག་གེར་གནས།
རྫི་བོ་དེ་ཤིང་ནྱ་གྲོ་དའི་གྲིབ་བསིལ་འོག་ཏུ་གཉིད་ལ་ཡུར།
ཁྲུང་ཁྲུང་དཀར་མོ་བརྗིད་ཉམས་ཀྱིས་ཨ་མྲའི་སྡོང་བོའི་འདམ་
རྫུབ་ཏུ་གྲོང་ངེར་འགྲེངས་འདུག
སྐབས་དེར། གཉིད་རྐུ་མཁན་ཡོང་སྟེ་བྱིས་པའི་མིག་ཟུང་ལས་
གཉིད་བརྐུས་ནས་རྒྱང་རིང་དུ་འཕུར་སོང་།
ཨ་མ་ལགས་ཕྱིར་ཐོན་དུས། མོས་བྱིས་པ་ཁང་ཁྱིམ་དུ་རྐང་ལག་
བཞི་བོས་གོག་བགྲོད་བྱེད་པ་མཐོང་བྱུང༌།
སུ་ཞིག་གིས་བྱིས་པའི་མིག་ཟུང་ལས་གཉིད་བརྐུས་སོང་བ་ཡིན་
ནམ། ངས་ངེས་པར་དུ་ཤེས་དགོས། ངས་རྐུན་མ་དེ་བཟུང་སྟེ་ནང་དུ་
བཅུག་ནས་སྒོ་ལྕགས་བརྒྱག་ངེས།
ངས་ངེས་པར་དུ་སྨག་དོང་དེ་རུ་བལྟ་དགོས་ལ། དོང་དེའི་ནང་དུ་
ཆུ་མགོ་ཆུང་ཆུང་ཞིག་སྤྲོ་བ་བོར་བའི་རྡོ་གོར་མོའི་སྟེང་ནས་འགྲིལ་
སོང་།
ངས་ངེས་པར་དུ་མེ་ཏོག་བཟི་བའི་ནགས་ཁྲོད་ཀྱི་ལྷིང་འཇགས་
ཀྱི་སྡོང་གྲིབ་ཏུ་འཚོལ་དགོས། ནགས་ཁྲོད་དུ་ཕུག་རོན་ཚོགས་ཀྱིས་ཁོ་
ཚོའི་གནས་ཡུལ་ན་སྐད་ཅོར་འབྱིན་ལ། ལྷ་མོའི་རྐང་གདུབ་དེས་སྐར་
ཚོགས་ནམ་མཁར་བཀྲམ་པའི་ཁུ་སིམ་གྱི་མཚན་མོར་སིལ་སྒྲ་སྒྲོག
ང་ཡིས་ས་སྲོད་དུ་ལྷིང་འཇགས་ཡིན་ལ་ཤུག་ཤུག་སྒྲོག་པའི་སྨྱུག་
སྡོང་གི་ནགས་གསེབ་ལ་ལྐོག་ལྟ་བྱས། ནགས་ཁྲོད་དེར་སྲིན་འབུ་མེ་
འཁྱེར་གྱིས་ཁོ་བོས་འོད་སྣང་འཛད་པར་བྱེད། མི་ཞིག་ལ་འཕྲད་ན་ང་
ཡིས“་སུ་ཞིག་གིས་ང་ལ་གཉིད་རྐུ་མཁན་གྱི་སྡོད་གནས་གང་ན་ཡོད་
བཤད་ཐུབ་བམ་ཞེས་འདྲི་ངེས་ཡིན།
སུ་ཞིག་གིས་བྱིས་པའི་མིག་ཟུང་ལས་གཉིད་བརྐུས་པ་ཡིན། ངས་
དེ་ངེས་པར་དུ་ཤེས་དགོས།
གལ་ཏེ་ངས་ཁོ་རང་ཟིན་ན་ངས་ཁོ་ལ་སློབ་གསོ་ཚ་ནན་ཞིག་
གཏོང་ངེས་ཡིན།
ང་རང་དེའི་གནས་ཚང་དུ་འཛུལ་ནས་དེས་བརྐུས་ཡོང་བའི་
གཉིད་དག་གང་དུ་སྦས་ཡོད་པར་ཡག་པོ་ཞིག་ལྟ་ངེས།
ངས་དེ་འཕྲོག་ནས་རང་ཡུལ་ལ་ཁྱེར་ཡོང་ངེས།
ངས་དེའི་གཤོག་ཟུང་དམ་པོར་བཟུང་ནས་ཆུ་འགྲམ་དུ་བཞག
ཅིང་དེ་ནས་མོ་ལ་ཆུ་རྩྭ་རྐང་གཅིག་འཛིན་དུ་བཅུག་ནས་འདམ་རྩྭའི་
ཁྲོད་ལ་ཉ་འཛིན་པའི་རྩེད་མོ་རྩེ་རུ་འཇུག་ངེས།
ཕྱི་དྲོ་ཚོང་འདུས་གྲོལ་རྗེས་སྡེ་གྲོང་གི་བྱིས་པ་དག་ཨ་མའི་པང་དུ་
བསྡད་ཡོད་པར། དགུང་མོའི་བྱ་ཚོགས་ཀྱིས་ཁྲེལ་དགོད་དང་བཅས་
མོའི་རྣ་རྩར་་ད་ལྟ་ཁྱེད་ཀྱིས་སུ་ཞིག་གི་གཉིད་རྐུ་འདོད་དམ”ཞེས་དྲིས་བྱུང་།

མགོ་རྩོམ་པ།

“ང་ནི་གང་ནས་འོང་བ་ཡིན། ཁྱེད་ཀྱིས་ང་གང་ནས་འཐུས་པ་
ཡིན་ནམ་བྱིས་པས་ཁོའི་ཨ་མར་དེ་ལྟར་དྲིས། མོས་བྱིས་པའི་མགོ་བོ་
བྲང་ཁར་དམ་དུ་འཁྱུད་ཅིང་ངུ་མ་དགོད་ཀྱིས་ལན་བཏབ་དོན། “ཁྱེད་
རང་སྔོན་ཆད་ངས་རང་གི་སེམས་འདུན་བཞིན་སྙིང་ཁོངས་སུ་སྦས་པ་
ཡིན། ངའི་གཅེས་ཕྲུག” ཁྱེད་རང་སྔོན་ཆད་ང་བྱིས་པའི་དུས་སུ་རྩེད་
ཆས་ཀྱི་བྱིས་གཟུགས་དག་གི་སྟེང་དུ་གནས་པ་ཡིན། ཉིན་རེའི་ཞོགས་
པར་ངས་ས་འདམ་གྱིས་ང་ཡི་ལྷའི་སྣང་བརྙན་བཞེངས་ཤིང་།དུས་དེར་
ངས་ཡང་དང་བསྐྱར་དུ་བཟོས་ཤི་བཤིག་པ་ནི་ཁྱེད་རང་ཡིན།
“ཁྱེད་རང་སྔོན་ཆད་ང་ཚོའི་ཁྱིམ་ཚང་གི་ལྷ་སྲུང་མ་དང་མཉམ་དུ་
མཆོད་འབུལ་བྱས་པ་ཡིན་ལ། ངས་ཁྱིམ་གྱི་སྲུང་མ་མཆོད་བཀུར་བྱེད་
དུས་ཁྱེད་ལ་ཡང་མཆོད་བཀུར་བྱས་པ་ཡིན།”
ཁྱེད་རང་སྔོན་ཆད་ངའི་རེ་བ་དང་བརྩེ་དུང་ཡོད་ཚད་ཀྱི་ཁྲོད་དུ་
གསོན་ཡོད་ལ། ངའི་ཚེ་སྲོག་གི་ཁྲོད་དུ་གསོན་ཡོད། ངའི་མ་ཡུམ་གྱི་
ཚེ་སྲོག་གི་ཁྲོད་དུའང་གསོན་ཡོད།”
“ངས་གཞིས་ཁྱིམ་བདག་གིར་བྱས་པའི་འཆི་བ་མེད་པའི་རྣམ་
ཤེས་ཀྱི་པང་པར། ཁྱེད་ཀྱིས་མི་རབས་དུ་མ་ཞིག་བསྐྱངས་ཟིན་ནོ།།
“ང་རང་གཞོན་ནུ་མའི་དུས་སུ། ངའི་སེམས་ཀྱི་མེ་ཏོག་གི་འདབ་
མ་གྲོལ་དུས་ཁྱེད་རང་མེ་ཏོག་གི་དྲི་བསུང་ནང་བཞིན་འཐུལ་ནས་
འོང་།”
“ཁྱེད་ཀྱི་མཉེན་འཇམ་གྱི་བརྩེ་བ་དེ་ངའི་ལང་ཚོའི་ཡན་ལག་སྟེང་
དུ་བཞད་པ་ནི། ཉི་གཞོན་མ་འཆར་སྔོན་གྱི་ནམ་མཁའི་འོད་མདངས་
དང་འདྲ་སོང་།”
“གོང་མ་གནམ་གྱི་གཅེས་ཕྲུག་དང་བོ—ཞོགས་འོད་ཀྱི་མཚེ་
མའི་སྤུན་ཆུང་། ཁྱེད་རང་འཇིག་རྟེན་ཚེ་སྲོག་གི་བཞུར་རྒྱུན་གྱི་འཕེལ་
འགྲིབ་ལས་བབས་ཤིང་།མཐའ་མར་ངའི་སྙིང་ཁ་ན་བསྡད་སོང་།”
“ང་རང་ཁྱེད་ཀྱི་ངོ་གདོང་ལ་ཅེར་དུས། ལྐོག་གྱུར་གྱི་ཚོར་བས་
ང་རང་ཁྱུར་མིད་བྱས་སོང་། མི་ཀུན་ལ་དབང་ཆོག་པ་ཁྱེད་རང་ང་ལ་
དབང་སོང་།”
“ཁྱེད་རང་ཤོར་འགྲོ་བར་སྐྲག་ནས། ངས་ཁྱེད་རང་བྲང་ཁར་དམ་
དུ་འཁྱུད་པ་ཡིན། སྒྱུ་འཕྲུལ་གང་ཞིག་གིས་འཇིག་རྟེན་འདིའི་རིན་
ཆེན་གཅེས་ཕྲུག་དེ་ངའི་ཉམས་ཆུང་བའི་ལག་ཟུང་གི་གྲུ་ཁུག་ཏུ་
བཀུགས་པ་ཡིན་ནམ།”

བྱིས་པའི་འཇིག་རྟེན།

ངས་ང་ཡི་བྱིས་པ་རང་གི་འཇིག་རྟེན་གྱི་དཀྱིལ་སྙིང་དུ་དག
གཙང་གི་གནས་ཡུལ་ཅིག་འཛིན་པར་འདོད།
སྐར་མས་ཁོ་ལ་ལབ་གླེང་བྱེད་པ་ངས་ཤེས་ཡོད་ལ། ནམ་མཁའ་
ཡང་ཁོའི་མདུན་སར་ཐུར་དུ་དཔྱངས་ནས་གླེན་རྟགས་ཚ་བོའི་སྤྲིན་པ
དང་འཇའ་ཚོན་གྱིས་ཁོ་རང་མགུ་བར་བྱེད།
ཁོ་ནི་ལྐུག་པར་རློམ་པའི་མི་ཚང་མ་དང་བལྟས་ཚོད་ཀྱིས་ནམ་
ཡང་འགྲོ་འདུག་བྱེད་མི་ཤེས་པའི་མི་ཚོས། ཚང་མས་རང་ཉིད་ཀྱི་
གཏམ་རྒྱུད་ཁྱེར་ཡོང་ལ་ཚོན་མདངས་སྣ་ཚོགས་ཀྱི་རྩེད་ཆས་ཀྱི་སྡེར
མ་བཏེགས་ནས་གོག་འགྲོས་ཀྱིས་ཁོའི་ཁང་བའི་སྒེའུ་ཁུང་དུ་བསླེབས་བྱུང་།
ང་རང་ཉིད་བྱིས་པའི་སེམས་པ་འཕྲེད་ཀྱིས་བཅད་པའི་ལམ་
གཞུང་བརྒལ་ཅིང་འཆིང་ཐག་ཡོད་ཚད་ལས་ཐར་པར་འདོད།
གནས་དེ་ན་ཕོ་ཉས་ཅི་མི་སྙམ་པའི་བཀའ་ཤོག་ཁྱེར་ཏེ་ལོ་རྒྱུས་
མེད་པའི་རྒྱལ་ཁམས་ཚོགས་ཀྱི་བར་ནས་རྒྱུ།
གནས་དེ་ན། བློ་རིག་གིས་ཁོའི་ཁྲིམས་ལུགས་ཀྱི་ཤོག་བྱ་ལས་
ཏེ་སྤུར་བ་དང་། བདེན་དོན་གྱིས་དོན་དངོས་དེ་བཅིང་སྒྲོག་ལས་རང་
དབང་ཐོབ་པར་བྱས་སོ། །

ཁྲིམས་དཔོན།

ཁྱེད་ཀྱིས་ཁོ་ལ་ཅི་བཤད་འདོད་ན་ཤོད་ཅིག འོན་ཀྱང་ངའི་རང་
གི་བྱིས་པའི་ཞན་ཆ་གང་ཡིན་པ་ཤེས་ཡོད།
ང་རང་ཁོ་ལ་དགའ་དོན་ནི་ཁོ་རང་ལེགས་པའི་རྐྱེན་མིན་ལ་དེ་ནི་
ཁོ་རང་ངའི་བྱིས་པ་ཡིན་པས་ཡིན།
གལ་ཏེ་ཁྱེད་ཀྱིས་ཁོའི་ལེགས་ཆ་དང་ཞན་ཆ་བསྡུར་ཙ་ན། ཁྱེད་
ཀྱིས་ཁོ་ནི་ཅི་འདྲའི་སྙིང་སྡུག་ཅིག་ཡིན་པ་ཤེས་སྲིད་ན་ཐང་།
ངས་ངེས་པར་དུ་ཁོ་རང་ལ་ཆད་པ་གཅོད་དུས་སུ། ཁོ་ནི་ངའི་ཚེ་
སྲོག་གི་གྲུབ་ཆ་ཞིག་ཏུ་གཞི་ནས་གྱུར་ཡོད། ངས་ཁོར་མིག་ཆུ་བཞུར་
དུ་བཅུག་ན་ངའི་སེམས་ཀྱང་ཁོ་དང་མཉམ་དུ་ངུ་བར་བྱེད།
ང་ཁོ་ནར་ཁོ་ལ་སྡིག་དམོད་དང་ཆད་པ་གཅོད་པའི་དབང་ཆ་
ཡོད། རྒྱུ་མཚན་ནི་མི་ལ་དུང་བ་བྱེད་མཁན་ལ་ད་གཟོད་མི་ལ་ཆད་པ་
གཅོད་པའི་དབང་ཆ་ཡོད་དོ། །

ལེ་བདའ།

ཁྱེད་ཀྱི་མིག་ནང་དུ་ཅིའི་ཕྱིར་མིག་ཆུས་ཁེངས་པ་ཡིན། བདག་
གི་བྱིས་པ།
ཁོ་ཚོ་ནི་དངོས་གནས་འཇིགས་རུང་ཞིག་རེད་ཨང་། རྒྱུན་དུ་དོན་
མེད་དུ་ཁྱེད་ལ་ལེ་བདའ་བྱེད།
ཁྱེད་ཀྱིས་ཡི་གེ་འབྲི་སྐབས་སྣག་ཆུས་རང་གི་ལག་པ་དང་ངོ་
གདོང་བརྫད་འགྲོ། དེ་ནི་ཁོ་ཚོས་ཁྱེད་ལ་སྡིག་དམོད་བྱེད་པའི་རྒྱུ་རྐྱེན་
ཡིན་ནམ།
ཨ། ཕེ། ཟླ་བ་སྒོར་མོས་སྣག་ཆུ་ངོ་གདོང་ལ་འབྱུག་པར་སྡིག་
དམོད་བྱེད་ཕོད་དམ།
ཁོ་ཚོས་རྒྱུན་དུ་དོན་དག་ཆུང་ཆུང་ཞིག་གི་ཆེད་དུ་ཁྱེད་ལ་ལེ་
བདའ་བྱེད། བདག་གི་བྱིས་པ། དེ་ནི་ཁོ་ཚོས་དོན་མེད་དུ་ཁག་འཇོག་
ས་འཚོལ་བ་རེད།
ཁྱེད་རང་རྩེད་མོ་རྩེ་དུས་ཁྱེད་ཀྱི་ལྭ་བ་རལ་བར་བྱས། འདི་ནི་ཁོ་
ཚོས་ཁྱེད་རང་དག་གཙང་མིན་པར་སྨྲ་བའི་རྒྱུ་རྐྱེན་ཡིན་ནམ།
ཨ། ཕེ། སྟོན་གྱི་ཞོགས་པས་ཁོའི་ཧྲལ་ཧྲུལ་གྱི་སྤྲིན་གོས་ཁྲོད་ནས་
འཛུམ་ཞལ་མངོན་བྱུང་།འོ་ན་ཁོ་ཚོས་དེ་ལ་ཅི་ཟེར་རམ།
ཁོ་ཚོས་ཁྱེད་ལ་བཤད་པའི་སྐད་ཆར་སྣང་དོག་མ་བྱས་ཀྱང་ཆོག་
བདག་གི་བྱིས་པ།
ཁོ་ཚོས་ཁྱེད་ཀྱི་བྱས་ཉེས་དག་ཟིན་བྲིས་སུ་རིང་བོར་བཀོད་འདུག
ཁྱེད་རང་ཀ་ར་དང་སིལ་ཏོག་ལ་ཧ་ཅང་དགའ་བ་སུས་ཀྱང་ཤེས།
འདི་ནི་ཁོ་ཚོས་ཁྱེད་རང་འདོད་ཧམ་ཆེ་བར་བརྗོད་པའི་རྒྱུ་རྐྱེན་ཡིན་ནམ།
ཨ། ཕེ། ང་ཚོ་ནི་ཁྱེད་ལ་དགའ་བ་ཡིན། འོ་ན། ཁོ་ཚོས་ང་ཚོར་ཅི་ཟེར་རམ།

རྩེད་ཆས།

བྱིས་པ་ལགས། ཁྱེད་ལ་ངོ་མ་སྤྲོ་སྐྱིད་ལྡན། ཞོགས་པར་ས་འདམ་
གྱི་ཁྲོད་དུ་བསྡད་ནས་བཏོགས་ཡོང་བའི་ཡལ་ག་ཆུང་ངུ་རྩེད་ཆས་
བྱེད།
ངས་འཛུམ་དམུལ་གྱིན་ཁྱེད་ཀྱིས་དེ་རུ་བཏོགས་ཡོང་བའི་ཡལ་
ག་ཆུང་ངུ་དེ་རྩེད་ཆས་བྱེད་ཀྱིན་པར་བལྟས་ནས་བསྡད།
ང་རང་རྩིས་རྒྱག་པར་བྲེལ་ནས་དུས་ཚོད་གཅིག་རེ་གཅིག་རེ་
བྱས་ཏེ་དེ་རུ་གྲངས་ཀའི་ཚོགས་རྣམས་བརྩེགས་པར་བྱས།
ཁྱེད་ཀྱིས་ང་ལ་བལྟ་བཞིན་སེམས་སུ་འདི་འདྲའི་སྤྲོ་སྣང་དབེན་
པའི་རོལ་རྩེད་བྱེད་ཀྱིན་ཁྱེད་ཀྱི་ཞོགས་པའི་དུས་ཚོད་བཟང་བོ་ཆུད་
ཟོས་སུ་བཏང་སོང་འདོད་ཀྱང་སྲིད།
བྱིས་པ་ལགས། ངས་བློ་རྩེ་གཅིག་སྒྲིམ་གྱིས་ཡལ་འདབ་དང་
འདམ་རྩེད་བྱེད་སྟངས་དེ་བརྗེད་ཟིན།
ངས་རིན་ཐང་ཆེ་བའི་རྩེད་ཆས་འཚོལ་སྙེགས་བྱེད་ཅིང་གསེར་
རྡོག་དང་དངུལ་རྡོག་འཚོལ་སྡུད་བྱེད།
ཁྱེད་ཀྱིས་ཅི་ཞིག་བཙལ་ནས་རྙེད་ནའང་ཁྱེད་ནི་སྤྲོ་སྐྱིད་ལ་རོལ་
པར་བྱེད། ང་ཡིས་རང་ཉིད་ཀྱི་དུས་ཚོད་དང་སྟོབས་ཤུགས་ཡོད་ཚད་
ནམ་ཡང་ཐོབ་རེ་མེད་པའི་བྱ་དངོས་ཀྱི་སྟེང་དུ་བརླགས་སོང་བ་རེད།
བདག་གིས་བདག་གི་གཉོམ་ཆུང་བའི་གྲུ་གཟིངས་སྟེང་དུ་རྩལ་
དགུ་སྤྲུགས་ནས་འདོད་རྔམ་གྱི་རྒྱ་མཚོ་བརྒལ་ཆེད་འཕག་འཚག་བྱེད་
མོད། མ་གཞི་ངས་དེར་རྩེད་མོ་རྩེས་པ་ཙམ་ལས་ཅི་ཡང་མེད་པ་བརྗེད་སོང་།

གནམ་དཔྱད་རིག་པ་བ།

ངས་བཤད་པར། ས་སྲོད་ཀྱི་དུས་སུ་དྭངས་ལ་སྒོར་བའི་ཉ་གང་ཟླ་
བས་ཆུ་ཤིང་གི་ཡལ་གའི་གསེབ་ནས་ལྐོག་ལྟ་བྱེད། དེ་ཉིད་འཛིན་ཐུབ་
པའི་མི་བུ་ཞིག་ཡོད་དམ།
ཕུ་བོས་ང་ལ་དགོད་ཞོར་དུ་བཤད་དོན། གཅེས་ཕྲུག་ཁྱེད་ནི་ངས་
མཐོང་བའི་བྱིས་པ་དག་གི་ནང་ནས་ཆེས་གླེན་པའི་བྱིས་པ་དེ་རེད། ཟླ་
བ་ནི་ང་ཚོ་དང་བར་ཐག་ཧ་ཅང་རིང་བས་སུ་ཞིག་གིས་དེ་ཉིད་འཛིན་ཐུབ་བམ།
ངས་བཤད་དོན་ཕུ་བོ་ལགས་ཁྱེད་ངོ་མ་གླེན་པ་རེད་ཡ། ཨ་མས་
སྒེའུ་ཁུང་ཕྱི་ལ་སྐེ་བསྲིངས་ནས་འཛུམ་མདངས་སྟོན་ཞིང་རྩེད་མོ་རྩེ་
ཞོར་ང་ཚོར་ཐུར་གཟིགས་སྐབས། ཁྱེད་ཀྱིས་མོ་རང་ང་ཚོ་དང་བར་
ཐག་རིང་ཞེས་བརྗོད་ཕོད་དམ།
ཕུ་བོས་སྔར་ལྟར་བཤད་པར། བྱིས་པ་གླེན་པ་ཁྱེད། འོན་
ཀྱང་། གཅེས་ཕྲུག ཁྱེད་ཀྱིས་གང་དུ་སོང་ནས་ཟླ་བ་འཛིན་ཐུབ་པའི་དྲ་
རྒྱ་ཞིག་འཚོལ་ལམ།
ངས་བཤད་པར། ཁྱེད་ཀྱིས་རང་ཉིད་ཀྱི་ལག་ཟུང་གིས་དེ་ཉིད་
འཛིན་ཆོག་ཆོག་ཡིན།
འོན་ཀྱང་ཕུ་བོ་སྔར་ལྟར་དགོད་ཀྱིན་བཤད་པར། ཁྱེད་ནི་ངས་
རིག་མྱོང་བའི་བྱིས་པ་ཚོའི་ཁྲོད་ཆེས་གླེན་པའི་བྱིས་པ་དེ་རེད། གལ་
ཏེ་ཟླ་བ་ཉེ་སར་བཅར་ན་ཁྱེད་ཀྱིས་དེ་ནི་ཅི་འདྲའི་ཆེན་པོ་ཞིག་ཡིན་པ་
ཤེས་སྲིད།
ངས་བཤད་པར། ཕུ་བོ་ཁྱེད་ཚོའི་སློབ་གྲྭའི་ནང་དུ་ཁྲིད་པ་དེ་དག་
དངོས་གནས་མཁོ་མེད་དག་དག་རེད། ཨ་མས་མགོ་བོ་སྒུར་ནས་ང་
ཚོར་འོ་བྱེད་སྐབས་མོའི་གདོང་ཡང་བལྟས་ཚོད་ཀྱིས་དེ་འདྲའི་ཆེན་པོ་
ཤིག་གདའ་འམ།
འོན་ཀྱང་ཕུ་བོས་སྔར་ལྟར་བཤད་པར། ཁྱེད་ནི་ངོ་མ་བྱིས་པ་གླེན་
པ་ཞིག་རེད་ཅེས་བརྗོད་སོང་།

སྤྲིན་དང་རླབས།

ཨ་མ། སྤྲིན་གྱི་ཡང་སྟེང་དུ་སྡོད་མཁན་གྱིས་ང་རང་བོས་ནས་ང་
ཚོ་སད་པ་ནས་བཟུང་ཉིན་གང་བོར་རྩེད་མོ་རྩེས་པ་ཡིན། ང་ཚོ་གསེར་
མདོག་གི་སྐྱ་རེངས་ཀྱི་ཟེར་མ་དང་རྩེད་མོ་རྩེ་ལ། ང་ཚོ་དངུལ་མདོག་
གི་ཟླ་བ་དང་ཡང་རྩེད་མོ་རྩེ་ཞེས་ཟེར།
ངས“འོན་ཀྱང་ང་རང་ཅི་ལྟར་ཁྱེད་ཡོད་སར་ཡོང་ངམ”ཞེས་དྲིས་པར།
ཁོ་ཚོས་་ཁྱེད་རང་ས་སྒང་གི་མཐའ་རུ་སོང་ལ་ལག་པ་ནམ་
མཁར་ཁྱོགས་དང་དེ་ནས་སྤྲིན་གྱི་བང་རིམ་དུ་ཡོང་ཐུབ”ཅེས་ལན་བཏབ།
བདག་གི་ཨ་མས་ཡུལ་ན་བསྒུག་ནས་ཡོད། བདག་མོ་དང་ཁ་
བྲལ་ནས་ཅི་ལྟར་ཡོང་ངམ་ཞེས་བཤད།
དེ་ནས་ཁོ་ཚོ་འཛུམ་དམུལ་གྱིན་སྤྲིན་ལ་བཞོན་ནས་ཕེབས་
སོང་། འོན་ཀྱང་ངས་དེ་ལས་ཀྱང་ལྷག་པའི་རྩེད་མོ་ཞིག་ཤེས་ཡོད། ཨ་མ་ལགས།
ང་སྤྲིན་དང་ཁྱེད་ཉིད་ཟླ་བ་ལ་བརྫུ་བར་བྱ།
བདག་གིས་ལག་ཟུང་གིས་ཁྱེད་ཉིད་གཡོག་པར་བྱེད་ལ་ང་ཚོའི་
ཁང་སྟེང་ནི་གཡུ་མདོག་གི་ནམ་མཁའ་ཡིན།
རླབས་རྩེར་འགྲེངས་པའི་མི་དེས་བདག་ལ་བཤད་པར། ང་ཚོས་
ཞོགས་པ་ནས་དགུང་མོའི་བར་གླུ་བླངས་ཤིང་། ང་ཚོ་མདུན་ནས་
མདུན་དུ་སྐྱོད་པར་བྱེད་མོད། འོན་ཀྱང་ང་ཚོས་རང་ཉིད་བརྒྱུད་པའི་ས་
ཆ་གང་དག་ཡིན་པ་མ་ངེས།
བདག་གིས། རང་ཉིད་ཇི་ལྟར་ཁྱེད་ཚོའི་དཔུང་སྡེ་ལ་ཞུགས་སམ་
ཞེས་དྲིས་པར།
ཁོ་ཚོས་ང་ལ། ཆུ་འགྲམ་དུ་ཤོག་ལ་དེ་རུ་འགྲེངས་ནས་ཁྱེད་ཀྱི་
མིག་ཟུང་དམ་དུ་ཟིམ་པར་གྱིས་དང་། ཁྱེད་རང་རླབས་རྒྱུན་གྱི་སྟེང་དུ་
ཁྲིད་འགྲོ་ཞེས་བཤད།
ངས་བཤད་པར། “དགོང་མོའི་དུས་སུ་བདག་གི་ཨ་མས་བདག་
རྒྱུན་དུ་རང་ཁྱིམ་དུ་ཡོད་དགོས་ཟེར་བས།” བདག་ཇི་ལྟར་མོ་རང་དང་
ཁ་བྲལ་ནས་འགྲོ་ཐུབ་བམ།
དེ་ནས་ཁོ་ཚོས་བཞིན་འཛུམ་ནས་ཞབས་བྲོ་འཁྲབ་ཅིང་ཆལ་
ཆིལ་དུ་གཡོ་བཞིན་རྒྱང་རིང་ལ་བཞུར་སོང་།
འོན་ཀྱང་ངས་དེ་ལས་ཀྱང་ལེགས་པའི་རོལ་རྩེད་ཅིག་ཤེས་ཡོད།
བདག་ནི་མཚོ་རླབས་དང་ཁྱེད་ནི་རྒྱུས་མངའ་མེད་པའི་མཚོ་
འགྲམ་ཞིག་བྱིས།
བདག་ནི་ཆལ་ཆིལ་དུ་མདུན་ནས་མདུན་དུ་བསྐྱོད་ཅིང་དགོད་
སྒྲ་དང་བཅས་ཏེ་ཁྱེད་ཀྱི་པང་དུ་འཐོར་བར་བྱ། སྐབས་དེར་འཇིག་རྟེན་
འདིར་འུ་གཉིས་ཀར་ཡོད་པ་ཤེས་མཁན་ཞིག་གཏན་ནས་མེད།

མེ་ཏོག་ཙམ་པ་ཀ

གལ་ཏེ་ང་རང་སྤྲོ་སྣང་ཙམ་གྱི་ཆེད་དུ་མེ་ཏོག་ཙམ་པ་ཀ་ཞིག་
ཏུ་གྱུར་ཏེ་མཐོ་ས་ལ་སྐྱེས་པའི་སྡོང་བོ་དེའི་ཡལ་གའི་སྟེང་དུ་འཚར་
ལོངས་བྱེད་ཅིང་། རླུང་བུ་དང་དགོད་སྒྲར་འགྲོགས་ཏེ་གསར་སྐྱེས་ཀྱི་
ལྗང་ལོའི་སྟེང་དུ་ཞབས་བྲོ་འཁྲབ་ན། ཨ་མ་ལགས། ཁྱེད་ཀྱིས་བདག་
ངོ་ཤེས་སམ།
ཁྱེད་ཀྱིས་བུ་ཕྲུག་ཁྱོད་གང་དུ་ཡོད། ཅེས་འབོད་པར། བདག་ནི་
རང་ཉིད་ལ་ཁ་ཕྱོགས་ཏེ་དགོད་ཙམ་བྱས་རྗེས་ཁུ་སིམ་མེར་གནས་
ཤིང་། བདག་གིས་འདབ་མ་རྐྱོང་བཞིན་ཁྱེད་ཀྱིས་བྱ་བ་བྱེད་པར་
ལྟ༑ ཁྱེད་ཀྱིས་ཁྲུས་བྱས་རྗེས། རླན་ཞིང་མཐུག་པའི་སྐྲ་ལོ་ཕྲག་པར་
དཔྱངས། ཁྱེད་རང་ཙམ་པ་ཀའི་ནགས་ཚལ་གྱི་གྲིབ་བསིལ་བརྒྱུད་དེ་
གསོལ་བ་འདེབས་པའི་ཁྱམས་ར་ཆུང་ཆུང་དེ་ལ་སླེབས་དུས། ཁྱེད་
ཀྱིས་མེ་ཏོག་ཅིག་གི་དྲི་བསུང་ཚོར། འོན་ཀྱང་ཁྱོད་ཀྱིས་དྲི་ངད་དེ་
བདག་གི་ལུས་སྟེང་ནས་མཆེད་འོངས་པ་མི་ཤེས།
ཁྱེད་ཀྱིས་གུང་ཇ་བཏུང་རྗེས་སྒེའུ་ཁུང་འགྲམ་ལ་བསྡད་དེ《རྭ་མ་
ནིའི་རྟོགས་བརྗོད》ཀློག་དུས། སྡོང་བོ་དེའི་གྲིབ་གཟུགས་ཁྱེད་ཀྱི་སྐྲ་ལོ་
དང་པུས་མོའི་སྟེང་དུ་ལྷུང་ཞིང་།བདག་གིས་རང་ཉིད་ཀྱི་གྲིབ་གཟུགས་
ཆུང་ངུ་དེ་ཁྱེད་ཀྱིས་ཀློག་བཞིན་དཔེ་ཆའི་ཤོག་ལྷེ་སྟེང་འཕེན་པར་བྱེད།
འོན་ཀྱང་ཁྱེད་ཀྱིས་དེ་ནི་རང་གི་བྱིས་པའི་གྲིབ་གཟུགས་ཆུང་ངུ་དེ
ཡིན་པ་ཚོད་བགམ་བྱེད་ཐུབ་སོང་ངམ། ས་སྲོད་ཀྱི་དུས་སུ་ཁྱེད་ཀྱིས་
སྒྲོན་མེ་བཏགས་ཏེ་ཕྱུགས་རར་འཛུལ་སྐབས། གློ་བུར་དུ་བདག་ཡང་
བསྐྱར་སའི་སྒང་ལ་ལྷུང་ཞིང་ཁྱེད་ཀྱི་བྱིས་པར་འགྱུར་ངེས་ལ། སྐབས་
དེར་བདག་གིས་ཁྱེད་ལ་གཏམ་རྒྱུད་ཅིག་ཤོད་དང་ཞེས་རེ་བ་བྱ།
“ཁྱེད་རང་གང་དུ་སོང་བ་ཡིན་ནམ། བྱིས་པ་པྲ་ཆལ་ཁྱེད།” “ངས་
ཁྱོད་ལ་མི་བཤད། ཨ་མ།”དེ་ནི་སྐབས་དེའི་ཁྱེད་དང་ང་ཡི་སྐད་ཆ་ཡིན།

ལྷའི་འཇིག་རྟེན།

གལ་ཏེ་མི་རྣམས་ཀྱིས་ངའི་མི་དབང་གི་ཕོ་བྲང་གང་དུ་ཡོད་པ
ཤེས་ན།ཕོ་བྲང་མཁའ་དབུགས་ཁྲོད་དུ་ཡལ་བར་འགྱུར་ངེས།
ཕོ་བྲང་གི་གྱང་ངོས་ནི་དཀར་བོ་དངུལ་ཡིན་ལ་ཁང་ཀླད་ནི་འོད་
དུ་འཚེར་བའི་གསེར་ཡིན།
བཙུན་མོ་ནི་ར་བ་བདུན་ཡོད་པའི་སྐྱེད་ཚལ་དུ་སྡོད་ཅིང་། མོས་
བཏགས་པའི་རིན་ཆེན་རྒྱན་ཆ་དག་རྒྱལ་ཁབ་བདུན་གྱི་རྒྱུ་ནོར་
གཅིག་ཏུ་སྤུངས་པའི་རིན་ཐང་ཡོད།
འོན་ཀྱང་བདག་ལ་བཤད་དུ་ཆུག བདག་གིས་ཁྱེད་ལ་ཤུབ་བུར་
བརྗོད་ཆོག ཨ་མ། བདག་གི་མི་དབང་གི་ཕོ་བྲང་དེ་ཡང་སྙིང་གང་དུ་
ཡོད་དམ།
དེ་ནི་ང་ཚོའི་ཁང་ཐོག་གི་ཟུར་ཞིག་ཏུ་ཡོད་ལ། དེར་ཊུལ་སེ་རྩི་
ཤིང་བཏབ་པའི་རྫ་མ་ཞིག་ཀྱང་ཡོད།
སྲས་མོ་ནི་འབྱམས་ཀླས་པའི་རྒྱ་མཚོ་བདུན་གྱི་འགྲམ་ན་གཉིད་
དུ་ཡུར། འཇིག་རྟེན་འདི་ན་བདག་མ་གཏོགས་མོ་བཙལ་ཀྱང་རྙེད་
མཁན་མེད། མོས་ལག་གདུབ་ཅིག་བཏགས་ཤིང་རྣར་མུ་ཏིག་གིས་
བརྒྱན་ཡོད་ལ། སྐྲ་ལོས་ཁང་བའི་མཐིལ་ཞལ་ལ་གད་དར་བྱེད། འཇིག་
རྟེན་འདིར་བདག་མ་གཏོགས་མོ་བཙལ་ཀྱང་རྙེད་མཁན་ཞིག་མེད།
བདག་གི་སྒྱུ་མའི་དབྱུ་གུས་རེག་ཙ་ན་མོ་གཉིད་སད་འགྲོ་ལ། མོའི་ཡིད་
འོང་གི་བཞིན་རས་ལས་འཛུམ་ཆུང་གྲོལ་དུས་ཞལ་ལས་རིན་ཆེན་
རྒྱན་ཆ་ལྷུང་། འོན་ཀྱང་། ཨ་མ། བདག་གིས་ཁྱེད་ཀྱི་རྣ་བར་ཤུབ་བུར་
བརྗོད་དུ་འཇུག་རོགས། མོ་ནི་ང་ཚོའི་ཁང་ཐོག་གི་ཟུར་གྱི་རྩི་ཤིང་ཊུལ་
སེའི་རྫ་མ་ཡོད་ས་དེར་འདུག ཁྱེད་རང་གཙང་བོར་ཁྲུས་བྱེད་དུ་འགྲོ་
རན་དུས་ཞོར་དུ་ཁང་ཐོག་ལ་སོང་དང་། བདག་ནི་གྱང་ཕྲེང་གི་གྲིབ་
བསིལ་འཕྲད་མཚམས་ཀྱི་ཟུར་དེར་འདུག་ངེས། ཞི་མིས་ཁང་བརྩེག་
དེའི་སྐྲ་བཞར་མཁན་གང་དུ་ཡོད་པ་ཤེས་པས་དེ་ཁོ་ན་བདག་དང་
ལྷན་དུ་འགྲོ་ཆོག འོན་ཀྱང་། ཨ་མ། བདག་ལ་སྐྲ་བཞར་མཁན་ཁང་
བརྩེག་གང་དུ་ཡོད་པ་དེ་ཁྱེད་ཀྱི་རྣ་བར་ཤུབ་བུར་བརྗོད་དུ་འཇུག
རོགས། དེ་ནི་ཁང་ཐོག་གི་རྩི་ཤིང་ཊུལ་སེ་ཡི་རྫ་མ་ཡོད་ས་དེར་ཡོད།

ཡུལ་གྱར་བའི་གནས་མལ།

ཨ་མ་ལགས། མཁའ་དབྱིངས་ཀྱི་འོད་མདངས་ནི་ཐལ་མདོག་
ཏུ་གྱུར། ཕྲན་གྱིས་དུས་ཚོད་ག་ཙམ་ཡིན་པ་མ་རྟོགས། ཕྲན་གྱི་རྩེད་
འཇོའི་ཁྲོད་ན་སྤྲོ་བ་དབེན་པས།ཕྲན་ནི་ཁྱེད་ཀྱི་གམ་དུ་འོངས་པ་ཡིན།
དེ་རིང་ནི་གཟའ་སྤེན་པ་སྟེ། ང་ཚོའི་ངལ་གསོའི་ཉིན་མོ་ཡིན། ཁྱེད་
ཀྱིས་ལས་ཀ་བསྐྱར་ཏེ་འདིར་ཕེབས་དང་། ཁྱེད་རང་སྒེའུ་ཁུང་འགྲམ་
དུ་བཞུགས་ཏེ་ཕྲན་ལ་ལྷ་སྒྲུང་ནང་གི་བྱེ་ཐང་ཊེ་པནྟར་གང་དུ་ཡོད་པ་
གསུངས་རོགས།
ཆར་ཆུས་གྲིབ་ནག་གི་ཉིན་མོ་སྒྲིབ་ཀྱིན་མཐའ་ནས་མཐའ་ལ་
བསྐྱལ་ཞིང་། འཇིགས་སུ་རུང་བའི་གློག་དམར་གྱི་སོར་མོས་ནམ་
མཁའ་བྲད། སྤྲིན་ནག་འཁྲུག་ཅིང་འབྲུག་སྒྲ་ལྡིར་ལྡིར་དུ་གྲག་དུས།
སེམས་སུ་འཇིགས་སྐྲག་སྐྱེ་བཞིན་པའི་ཕྲན་ཁྱེད་ཀྱི་ལུས་ལ་འཁྱུད་
པར་དགའ།
སྨྱུག་ལོའི་སྟེང་དུ་ཆར་བ་ཤག་ཤག་ཏུ་མཚམས་མ་ཆད་པར་
འབབ་ཅིང་། དྲག་ཆར་དང་རླུང་འཚུབ་ཀྱིས་ང་ཚོའི་སྒེའུ་ཁུང་གི་ངོས་
སུ་དྲག་ཏུ་རྡབ་ཅིང་ཧྲག་སྒྲ་སྒྲོག་སྐབས། ང་རང་ཁྱེད་དང་མཉམ་དུ་
ལྷིང་འཇགས་སུ་ཁྱིམ་དུ་བསྡད་དེ་ཁྱེད་ཀྱིས་ལྷ་སྒྲུང་ནང་གི་བྱེ་ཐང་ཊེ་
པནྟར་སྐོར་གླེང་བར་ཉན་པར་དགའ།
ཨ་མ་ལགས། དེ་ཉིད་གང་དུ་ཡོད་དམ། དེ་ཉིད་མཚོ་གང་གི་
འགྲམ་དང་།རི་གང་གི་རྩ།རྒྱལ་བོ་སུའི་མངའ་ཁོངས་སུ་ཡོད་དམ།
ཞིང་ཁ་གན་ན་ས་མཚམས་འབྱེད་པའི་རྡོ་རིང་མེད་ལ། ས་སྲོད་དུ་
ཁྱིམ་ལ་ལོག་པའི་སྡེ་མི་དང་བུད་ཤིང་སྐམ་པོ་བཏུས་ཏེ་ཁྲོམ་རར་ཁྱེར་
བའི་བུད་མེད་ཚོ་བཅས་བརྒྱུད་ཆོག་པའི་རྐང་ལམ་མེད། རྩ་སེར་གྱིས་
ལྷན་པ་བརྒྱབ་པའི་བྱེ་མའི་ནང་དུ་ལྗོན་ཤིང་གཅིག་ཁོ་ན་སྐྱེས་ཤིང་
དེའི་སྟེང་དུ་བྱེའུ་ཆ་ཞིག་གིས་ཚང་མལ་བཅས་ཡོད། གནས་དེ་ནི་བྱེ་
ཐང་ཊེ་པནྟར་རེད། བདག་གིས་ཚོད་དཔག་བྱེད་ཐུབ་པ་ཞིག་ལ། སྤྲིན་
པ་མང་བའི་ཉིན་མོ་དེར། རྒྱལ་སྲས་གཞོན་པ་གཅིག་པུས་ཇི་ལྟར་རྟ་
མཆོག་སྔོ་ར་བཞོན་ནས། བྱེ་ཐང་བརྒྱུད་ཏེ་ཆ་རྒྱུས་མེད་པའི་གཙང་
བོའི་འགྲམ་གྱི་ཕོ་བྲང་ཆེན་པོ་ཞིག་ཏུ་བཙོན་མ་ལྟར་གནས་པའི་སྲས་
མོ་དེ་འཚོལ་བར་བྱེད།
ཐག་རིང་གི་ནམ་མཁའ་ནས་ཆར་བ་ཤག་ཤག་ཏུ་འབབ་དུས། གློ་
བུར་དུ་བྱུང་བའི་བརྒྱལ་གཟེར་ཞིག་དང་འདྲ་བར་གློག་དམར་ཡང་
འཁྱུག་མགོ་བརྩམས། སྐབས་འདིར་ལྷ་སྒྲུང་ནང་གི་བྱེ་ཐང་ཊེ་པནྟར་
དུ་རྟ་ཕོ་བཞོན་ནས་འགྲོ་བཞིན་པའི་ཁོས་རང་གི་ཡིད་མུག་པའི་ཨ་མ་
དེ་ཡིད་ལ་དྲན་ནམ། མོ་ནི་རྒྱལ་བོས་རིང་དུ་དོར་བས། མོས་མིག་ཆུ་
འབྱིན་གྱིན་བ་ཕྱུགས་བསྡུ་སའི་རྭ་བ་ཞིག་ལ་གད་བདར་བྱེད།
ཨ་མ་ལགས། གཟིགས་དང་། ཉིན་ཧྲིལ་བོ་མཇུག་མ་རྫོགས་གོང་
དུ་ནམ་མཁའ་མུན་པས་རུབ། ཕ་གའི་སྡེ་བའི་ལམ་ནང་དུ་ལམ་འགྲོ་
བ་གཅིག་ཀྱང་མི་འདུག
ཕྱུགས་རྫི་བུ་ཆུང་དེ་སྔ་མོ་ནས་རྩྭ་ཐང་ནས་རང་ཁྱིམ་དུ་ལོག་ཟིན་
ལ༑ སྡེ་མི་ཚོས་ཀྱང་ཞིང་ནང་ནས་རང་རང་གི་རྩྭ་ཁང་དུ་ལོག་སྟེ་རྩྭ་
གདན་དུ་བསྡད་དེ་སྨིན་མ་ལྟར་བསྡུ་པའི་སྤྲིན་པར་ལྟ་བཞིན་གདའ།
ཨཨ་མ་ལགས།ཕྲན་གྱིས་དཔེ་དེབ་ཚང་མ་དཔེ་ཁྲིའི་སྟེང་དུ་བཞག་
ཟིན་པས། ད་ལྟ་ཕྲན་ལ་སློབ་སྦྱོང་བྱོས་ཞེས་མ་གསུངས་རོགས། ཕྲན་
ནར་སོན་ནས་ཨ་ཕ་ལྟ་བུ་ཞིག་ཏུ་གྱུར་དུས། ཕྲན་གྱིས་ངེས་པར་དུ་
སྦྱོང་དགོས་པའི་སློབ་ཚན་དག་སྦྱོང་ངེས། འོན་ཀྱང་། ཨ་མ་ལགས།
དེ་རིང་ཁྱེད་ཀྱིས་ངེས་པར་དུ་ཕྲན་ལ་ལྷ་སྒྲུང་ནང་གི་བྱེ་ཐང་ཊེ་པནྟར་
གང་དུ་ཡོད་པ་གསུངས་རོགས།

ཆར་ཉིན།

ཨམ་གཙིགས་བསྡམས་པའི་སྤྲིན་པ་ནག་ཅིང་སྟུག་པའི་ཤིང་
ནགས་ཀྱི་མགོ་ཐོག་ན་ལང་ལོང་གཡོ་ཞིང་འདུ་བར་བྲེལ།
ཨ། བྱིས་པ། ཕྱི་ལ་མ་འགྲོ།
མཚོ་འགྲམ་དུ་གྲལ་བསྟར་བསྒྲིགས་པའི་ཤིང་ཏ་ལའི་མགོ་བོས་
སྐྱོ་ལྷང་ལྷང་གི་ནམ་མཁའ་ལ་རྡེག་པར་བྱེད་ཅིང་། གཤོག་ཟུང་ཆར་
བས་སྦངས་པའི་ཕོ་རོག་གི་ཚོགས་ཁུ་སིམ་སིམ་དུ་ཤིང་ད་ཏྲིག་གི་ཡལ་
གའི་སྟེང་དུ་བབས་ནས་བསྡད། ཤར་ཕྱོགས་ཀྱི་གཙང་འགྲམ་ནག་
ནས་ནག་ཏུ་འགྲོ་བཞིན་པའི་སྨག་རུམ་གྱིས་བཟུང་།
ར་སྐོར་དུ་བཏགས་པའི་ང་ཚོའི་བ་ཕྱུགས་དེ་སྐད་ཆེན་པོས་ངུར་
གྱིན་འདུག
ཨ། བྱིས་པ། བདག་གིས་མོ་ལྷས་རར་མ་བཅུག་བར་དུ་འདི་ནས་
སྒུགས་དང་།
རྫིང་བུ་དྲག་ཏུ་འཕྱུར་བའི་ཉེན་ཁ་ལས་ཐར་པའི་མི་རྣམས་ནི་
འཚང་ཁ་ཤིག་ཤིག་ཆུ་ལོག་བརྒྱུགས་ཟིན་པའི་ཞིང་ཁ་དེའི་ཕྱོགས་སུ་
ཉ་འཛིན་དུ་འདུར་ཞིང་རྒྱུག ཆར་ཆུ་ནི་ཨ་མར་ཀུ་རེ་རྩེ་ཆེད་ཨ་མའི་
གམ་ནས་དགོད་ཀྱིན་དགོད་ཀྱིན་འགྲོ་བཞིན་པའི་བུ་ཆུང་པྲ་ཆལ་
ཞིག་དང་འདྲ་བར་ལམ་ཕྲན་བརྒྱུད་ནས་ཆུ་ཕྲན་དུ་རྒྱུག
ཉོན་དང་། ཕ་གའི་རབ་ཁ་ན་མི་ཞིག་གིས་གྲུ་བ་ལ་འབོད་བརྡ་
གཏོང་གིན་འདུག
ཨ། བྱིས་པ། ཉིན་དཀར་ནི་རབ་རིབ་ཡིན་ལ། ཕ་རོལ་ཏུ་བརྒལ་
བའི་གྲུ་གཟིངས་དེ་བསྡད་ཟིན།
ནམ་མཁའ་ནི་ཚོད་མ་ཟིན་པའི་རྟ་ཕོ་ཞིག་ཧོབ་རྒྱུག་བྱེད་ཀྱིན་པ་
དང་འདྲ་བར་དྲག་ཆར་གྱི་སྟེང་དུ་འདུར་ཞིང་རྒྱུག གཙང་བོའི་ནང་གི་
ཆུ་མོར་འུར་ཟིང་ཆེ་ལ་ངང་རྒྱུད་ཐུང་། བུད་མེད་རྣམས་ཀྱིས་བྲེལ་བྲེལ་
ཟིང་ཟིང་གིས་ཆུ་མོ་གངྒཱ་ལས་ཆུ་བླངས་ཏེ་ཆུ་ཟོམ་ཁུར་ནས་སྔ་མོ་
ནས་རང་ཡུལ་དུ་ཆས་སོང་།
མཚན་མོར་སྒྲོན་རྒྱུའི་ཞུ་མར་ངེས་པར་གྲ་སྒྲིག་བྱ་དགོས། ཨ།
བྱིས་པ། སྒོར་མ་འགྲོ་ཞིག ཁྲོམ་རར་སྐྱོད་སའི་ལམ་ཁ་དེ་ནི་སྟོང་སང་
སང་ཡིན་ལ། གཙང་བོར་ཕྱོགས་པའི་རྐང་ལམ་ཕྲ་མོ་དེ་ཡང་འདྲེད་
བརྡར་ཤོར་ཆོག་ཆོག་ཅིག་ཡིན། བསེར་བུ་ཡིས་སྨྱུག་མའི་ཡལ་འདབ་
ཁྲོད་དུ་གཟེབ་ལ་ཚུད་པའི་གཅན་གཟན་རྒོད་པོ་ཞིག་དང་འདྲ་བར་
མཆོང་ལྡིང་བྱེད་ཅིང་ང་རོ་སྒྲོག

ཤོག་བུའི་གྲུ་གཟིངས།

བདག་གིས་ཉིན་ནས་ཉིན་བསྟུད་དེ་ཤོག་གྲུ་རེ་རེ་བཞིན་རྒྱུག་
ཆུར་བསྐྱུར།
བདག་གིས་རང་གི་མིང་དང་གྲོང་ཚོའི་མིང་སྨྱུག་ཆུ་ནག་པོ་སྤྱད་
དེ་ཡིག་འབྲུ་ཆེན་པོས་ཤོག་གྲུའི་སྟེང་དུ་བྲིས་ཡོད།
དེ་ནི་ཡུལ་གྲུ་གཞན་གྱི་མི་ག་གེ་མོ་ཞིག་གི་ལག་ཏུ་ཤོག་གྲུ་དེ་
འབྱོར་ཞིང་དེས་བདག་ངོ་ཤེས་པའི་ཆེད་ཡིན། བདག་གིས་གྲུ་གཟེངས་
ཆུང་ཆུང་དེ་དག་གི་སྟེང་དུ་རང་ཉིད་ཀྱི་མེ་ཏོག་ལྡུམ་ར་ལས་བཏུས་
པའི་མེ་ཏོག་གི་ཁལ་བཀལ་ཡོད། སྐྱ་རེངས་སུ་ཆུར་བསྐྱུར་བའི་གསར་
སྐྱེས་མེ་ཏོག་དེ་དག་མུན་རུབ་ཏུ་བདེ་འཇགས་ངང་སྤང་ཐང་ལ་འབྱོར་
བའི་རེ་སྨོན་བྱེད། བདག་གིས་ཤོག་གྲུ་ཆུར་བསྐྱུར་ཞིང་མགོ་བོ་དགྱེ་
སྟེ་ནམ་མཁར་བལྟས་པ་ན། སྤྲིན་པའི་ཚོམ་བུ་རླུང་བུས་སྐྱོད་པའི་གྲུ་
གཡོར་དེ་འདེགས་པར་བྱེད་པ་མཐོང་།
ནམ་མཁར་གནས་པའི་བདག་གི་རྩེད་གྲོགས་སུ་ཞིག་གིས་དེ
དག་ཆེད་དུ་མར་མངགས་ནས་ས་རུ་གནས་པའི་བདག་གི་ཤོག་གྲུ་ལ་
བང་རྩལ་འགྲན་པ་མ་ཤེས།
མཚན་མོར་སླེབས་དུས། བདག་གིས་རང་ཉིད་ཀྱི་ངོ་གདོང་ལག
པས་བཀབ་སྟེ་གཉིད་དུ་ཡུར་ཞིང་རྨི་ལམ་གྱི་ཞིང་ཁམས་འགྲིམས།
བདག་གི་རྨི་ལམ་དུ། ཤོག་གྲུ་དག་ནི་མཚན་གཞུང་གི་སྐར་ཚོགས་ཀྱི་
ཕྱོགས་སུ་མདུན་ནས་མདུན་དུ་སྐྱོད་ཅིང་། གཉིད་ཀྱི་ལྷ་མོ་དག་གིས་
ཕུགས་བསམ་གྱིས་ཁེངས་པའི་སླེ་བོ་རེ་ཁུར་ཏེ་བདག་གི་ཤོག་གྲུ་དེ་
དག་གཏོང་གིན་འདུག

གྲུ་བ།

གྲུ་མཁན་མདྷུ་ནི་རཱ་ཇ་གན་ཇ་ཡི་གྲུ་གཟིངས་ཀྱི་དོ་ཆས་འཇོག་
སའི་སྡིངས་ཆར་བཏགས་འདུག གྲུ་གཟེངས་གན་ནི་ཕན་མེད་ཀྱི་སོ་
མ་ར་ཙས་མནན་ནས་ཡུན་རིང་བེད་སྤྱོད་ཅི་ཡང་མེད་པར་བཞག
ཁོ་རང་གིས་གྲུ་གཟིངས་བདག་ལ་གཡར་ན། བདག་གིས་དེ་ལ་
སྐྱ་བ་བརྒྱ་སྤྲད་དེ་རས་ཀྱི་གྲུ་གཡོར་ལྔའམ་དྲུག་གམ་བདུན་སྒྲེང་བར་བྱེད།
བདག་གིས་གྲུ་གཟིངས་དེ་ནམ་ཡང་བླུན་རྨོངས་ཀྱི་ཚོང་རའི་
ཕྱོགས་སུ་ཁ་ལོ་སྒྱུར་མི་སྲིད།
བདག་གིས་གྲུ་གཟིངས་དེ་བཏང་སྟེ་ལྷ་ཡུལ་གྱི་རྒྱ་མཚོ་བདུན་
དང་གཙང་བོ་དྲུག་བརྒལ་ཏེ་འགྲོ། འོན་ཀྱང་། ཨ་མ་ལགས། ཁྱེད་ཉིད་
གྲུ་ཟུར་དེར་བསྐུངས་ནས་ཕྲན་གྱི་ཆེད་དུ་ངུ་ངག་མ་འདོན་རོགས། ང་
རང་རྭམ་ཅན་ཌིར་འདྲ་བར་ནགས་ཁྲོད་དུ་སོང་ནས་ལོ་བཅུ་བཞིའི་
རྗེས་ནས་ད་གཟོད་ཕྱིར་འོངས་པ་དེ་འདྲ་མི་བྱེད་ཁོ་ཐག་ཡིན། ང་རང་
གཏམ་རྒྱུད་ཁྲོད་ཀྱི་རྒྱས་སྲས་སུ་འགྱུར་བར་བྱེད་ལ། ངའི་གྲུ་གཟིངས་
སུ་ང་རང་ཉིད་དགའ་བའི་དངོས་པོས་ཁེངས་པར་བྱེད་ངེས།
ངས་རང་ཉིད་ཀྱི་གྲོགས་པོ་ཨ་ཞུ་ཁྲིད་དེ། ང་ཚོ་དགའ་དགའ་སྤྲོ་
སྤྲོའི་ངང་དུ་ལྷ་མིའི་འཇིག་རྟེན་གྱི་མཚོ་ཆེན་བདུན་དང་གཙང་བོ་བཅུ་
གསུམ་དུ་མཚོ་འགྲུལ་བྱེད་ངེས།
ང་ཚོས་ནངས་སྔ་མོར་དར་གཡོལ་འཕྱར་ནས་རྒྱང་འགྲུལ་བྱེད་པར་རྩོམ།
ཉིན་གུང་དུ།ངས་ཁྲུས་རྫིང་དུ་ལུས་པོ་འཁྲུད་སྐབས།ང་ཚོ་ཆ་རྒྱུས་
མེད་པའི་རྒྱལ་ཁམས་ཤིག་ཏུ་འབྱོར་ཡོད།
ང་ཚོས་ཏི་ར་པུཎཱི་ཡི་རབ་བརྒལ་ཅིང་ཊེ་པནྟར་བྱེ་ཐང་རྒྱབ་ཏུ་བསྐྱུར།
ང་ཚོ་ཕྱིར་ཡོང་སྐབས་ས་རུབ་ཟིན་ལ་ང་ཚོས་ཁྱེད་ལ་མཐོང་ཚད་བཤད་ཆོག
ངས་ལྷ་མིའི་འཇིག་རྟེན་གྱི་མཚོ་ཆེན་བདུན་དང་གཙང་བོ་བཅུ་
གསུམ་བརྒལ་བར་བྱ་ངེས།

ཆུའི་ཕ་རོལ།

ང་རང་གཙང་བོ་གན་གི་ཕ་རོལ་ཏུ་བགྲོད་ན་འདོད། ཕྱོགས་དེ་
རུ་གྲུ་གཟིངས་མང་བོ་ཞིག་བསྟར་དུ་བསྒྲིགས་ནས་སྨྱུག་སྡོང་སྟེང་
བཏགས་ཡོད་ལ།
མི་རྣམས་ཞོགས་པར་གྲུ་ལ་བསྡད་དེ་ཕར་ཕྱོགས་དེར་འགྲོ་ཞིང་།
ཕྲག་པར་ཐོང་གཤོལ་ཁུར་ནས་ཁོ་ཚོའི་ཐག་རིང་གི་རྣང་ཞིང་དེ་
རྨོ་འདེབས་བྱེད།ཕྱོགས་དེ་རུ། ཕྱུགས་རྫིས་ཁོ་ཚོའི་བ་ཕྱུགས་དེད་དེ་ཆུ་
རྐྱལ་བྱེད་པར་བསྐུལ་ནས། གཙང་འགྲམ་གྱི་རྩྭ་སར་འདེད། ས་སྲོད་དུ་
ཁོ་ཚོ་ཕྱིར་ཁྱིམ་ལ་ལོག་ཡོང་། ཤུལ་དུ་ལུས་པ་ནི་རྩྭ་ལྡུམ་ཁྲོད་ཀྱི་ཁྱི་
སྤྱང་གི་ངུ་ཟུག་ཁོ་ནའོ། །ཨ་མ་ལགས། གལ་ཏེ་ཁྱེད་ཀྱིས་སྣང་དོག་མི་
བྱེད་ན། ང་རང་ནར་སོན་དུས་གྲུ་གཟིངས་འདིའི་གྲུ་བ་བྱེད་དགོས།
ཁོང་ཚོས་བཤད་པ་ལྟར་ན། དཔངས་མཐོ་བའི་མཚོ་ཁའི་རྒྱབ་
ཕྱོགས་སུ་ཡ་མཚན་པའི་རྫིང་བུ་མང་བོ་ཡོད་སྐད། ཆར་བ་འཇགས་
རྗེས་སུ། ངང་བ་རྣམས་ཁྱུ་དང་ཁྱུ་བྱས་ཏེ་ཕྱོགས་དེར་འཕུར་འགྲོ་ལ།
ཆུ་བྱ་དག་གིས་སྒོ་ང་བཏང་རྗེས་སུ་རྫོང་མཐུག་པའི་འདམ་རྩྭ་འགྲམ་
ངོགས་ཀྱི་ཕྱོགས་བཞིར་སྐྱེས། སྨྱུག་བྱས་མཇུག་མ་གཡུག་གིན་ཞབས་
བྲོ་ཁྲབ། ཁོ་ཚོས་ཕྲ་ཞིང་ཆུང་བའི་རྐང་རྗེས་དེ་དག་དྭངས་གཙང་གི་སྙི་
འདམ་ངོས་སུ་འགོད་པར་བྱས། ས་སྲོད་དུ། དཔངས་མཐོ་བའི་རྩྭ་དང་
མེ་ཏོག་གི་ཚོགས་ཀྱིས་ཟླ་འོད་རང་རང་གི་རླབས་ཀྱི་སྟེང་དུ་གཡོ་བར་
བསུ་བ་བྱེད།
ཨ་མ་ལགས། གལ་ཏེ་ཁྱེད་ཀྱིས་སྣང་དོག་མི་བྱེད་ན། ང་རང་ནར་
སོན་དུས་གྲུ་གཟིངས་འདིའི་གྲུ་བ་བྱེད་ངེས། ང་ཕ་རོལ་ནས་ཕ་རོལ་
ཏུ་བརྒལ་ཏེ་འགྲོ་དུས། སྡེ་བའི་བྱིས་པ་ཕོ་མོ་ཀུན་གྱིས་དེ་རུ་ཁྲུས་བྱེད་
ཅིང་ཡ་མཚན་གྱི་མིག་མདངས་ཀྱིས་བདག་ལ་ལྟ་བར་བྱེད།ཉི་མ་ནམ་
མཁའི་དཀྱིལ་དུ་འཕགས་ཤིང་། ཞོགས་པ་དེ་ཉིན་གུང་དུ་འགྱུར་དུས།
ང་རང་ཁྱེད་ཀྱི་གམ་དུ་བྲོས་ཏེ་བཤད་པར། ཨ་མ་ལགས། ང་ལྟོགས་
སོང་ཞེས་བཤད་ངེས། ཉིན་གཅིག་རྫོགས་ཏེ་གྲིབ་ནག་གིས་མགོ་བོ་
ལྗོན་ཤིང་གི་ཐུ་འོག་ཏུ་འཛུལ་དུས། ང་རང་ས་སྲོད་དང་འགྲོགས་ནས་
རང་ཡུལ་དུ་ལོག་ཡོང་། ང་ནམ་ཡང་ཨ་ཕ་བཞིན་ཁྱེད་རང་དང་བྲལ་
ཏེ་གྲོང་ཁྱེར་ལ་ལས་ཀ་བྱེད་དུ་མི་འགྲོ། ཨ་མ་ལགས། གལ་ཏེ་ཁྱེད་
ཀྱིས་སྣང་དོགས་མི་བྱེད་ན། ང་རང་ནར་སོན་དུས་གྲུ་གཟིངས་འདིའི་
གྲུ་བ་བྱེད་ངེས་སོ།། །།
